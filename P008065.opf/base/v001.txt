༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN5168
n/a
ImageGroup:
ISBN:
13CN5170
n/a
LCCN:
Title:
ཕྱག་ཆེན་སྔོན་འགྲོའི་ཁྲིད་ཡིག་གྲུབ་མཆོག་བླ་མའི་ཞལ་ལུང།
phyag chen sngon 'gro'i khrid yig grub mchog bla ma'i zhal lung /
to-be-supplied
Author:
to-be-supplied
n/a
n/a
Descriptor:
Original Publication:
Place:
Publisher:
In/a
n/a
1
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
VIL
n/a
Ina
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



ཕྱག་ཆེན་སྔོན་འགྲོའི་ཁྲིད་ཡིག་
གྲུབ་མཆོག་བླ་མའི་ཞལ་ལུང༌།
༦
ནང་ཆེན་སྐྱབས་མགོན་ཨ་ལྡེའུ་རིན་པོ་ཆེ་སྐུ་རབས་དགུ་པ་ཁྲི་འདོན་གྱི་དྲན་རྟེན་དུ།
PO,
ནང་ཆེན་ འབྲུག་མེད།
ཙིཏྟཾ
བཤད་སྒྲུབ་ཆོས་འཁོར་གླིང༌། །
ནང་ཆེན་སྒར་ཚེས་བཅུ་དགོན་གཞུང་ལས་དོ་དམ་ཁང་ནས་གཙོ་སྒྲུབ་གནང་།
པདྨ་དཀར་པོའི་རྩོམ་སྒྲིག་ཁང་གིས་བསྒྲིགས། །



༄༅། །ཕྱག་རྒྱ་ཆེན་པོ་ལྷན་ཅིག་སྐྱེས་སྦྱོར་གྱི་སྔོན་འགྲོའི་
ཁྲིད་ཡིག་གྲུབ་མཆོག་བླ་མའི་ཞལ་ལུང་
ཞེས་བྱ་བ་བཞུགས་སོ།།
ནང་ཆེན་སྐྱབས་མགོན་ཨ་ལྡེའུ་རིན་པོ་ཆེ་སྐུ་རབས་དགུ་པ་ཁྲི་འདོན་གྱི་དྲན་རྟེན།
ནང་ཆེན་སྒར་ཚེས་བཅུ་དགོན་གཞུང་ལས་དོ་དམ་ཁང་ནས་གཙོ་སྒྲུབ་གནང་།
པདྨ་དཀར་པོའི་རྩོམ་སྒྲིག་ཁང་གིས་བསྒྲིགས།



གཙོ་སྒྲུབ།
ནང་ཆེན་སྒར་གཞུང་ལས་དོ་དམ་ཁང་།
རྩོམ་སྒྲིག་སྡེ་ཁག
པདྨ་དཀར་པོའི་རྩོམ་སྒྲིག་ཁང་།
དག་སྒྲིག་པ།
ནང་ཆེན་མཁན་པོ་བསོད་ནམས།
སྒྲིག་སྦྱོར་བ།
དོན་བརྒྱུད་བསྟན་འཛིན།
ལུང་རྟོགས་རྒྱལ་མཚན།
ཡིག་གཏགས་པ།
བརྩོན་འགྲུས་དཔལ་བཟང་།
ངག་དབང་ཀུན་གྲོལ།



•.....................
བས་
...........
...........
.............…......
དཀར་ཆག
ཕྱག་ཆེན་སྔོན་འགྲོའི་ཁྲིད་ཡིག་གྲུབ་མཆོག་བླ་མའི་ཞལ་ལུང་།
དངོས་གཞི་ཁྲིད་ཀྱི་རིམ་པ།
བརྒྱུད་པ་དེ་ལས་བྱུང་བའི་གདམས་པ།
བླ་མ་དང་ཆོས་ལ་དད་པས་གཞི་བཟུང་བ།
སྔོན་འགྲོ་ཐུན་མོང་བས་བློ་ལེགས་པར་བཀོལ་བ།
དལ་འབྱོར་རྙེད་པར་དཀའ་བའི་ཁྲིད།
འཆི་བ་མི་རྟག་པའི་ཁྲིད།
ལས་རྒྱུ་འབྲས་ཀྱི་ཁྲིད། .........................
འཁོར་བའི་ཉེས་དམིགས་ཀྱི་ཁྲིད།
སྔོན་འགྲོ་ཐུན་མོང་མ་ཡིན་པས་རྒྱུད་རྣམ་པར་སྦྱོང་བ།..
བློ་སྣོད་རུང་དུ་སྒྲུབ་པ་སྐྱབས་འགྲོ་སེམས་བསྐྱེད། .....….……...
སྡིག་སྒྲིབ་སྦྱོང་བྱེད་རྡོ་རྗེ་སེམས་དཔའི་སྒོམ་བཟླས།
ཚོགས་བསག་མཎྜལ།...
བྱིན་རླབས་འཇུག་བྱེད་བླ་མའི་རྣལ་འབྱོར།
དངོས་གཞི་དོན་དམ་སེམས་ཉིད་སྒོམ་དོན་བརྩོན་པ།
རྗེས་དགེ་བ་རྫོགས་བྱང་དུ་རྒྱས་འདེབས་པ།
ཐུན་མཚམས་རྒྱུན་གྱི་རྣལ་འབྱོར་ཡང་དག་པར་སྐྱོང་བ།-
...........103
................
136
བར་དོའི་གསོལ་འདེབས་སྒྱུ་དགུ་མའི་མཆན་འགྲེལ། ....….…...…........141



ཕྱག་ཆེན་སྔོན་འགྲོའི་ཁྲིད་ཡིག
༄༅། །ཕྱག་རྒྱ་ཆེན་པོའི་སྔོན་འགྲོའི་ཁྲིད་ཡིག་
གྲུབ་མཆོག་བླ་མའི་ཞལ་ལུང་
ཞེས་བྱ་བ་བཞུགས་སོ།།
ནམ་མཁའ་དང་མཉམ་པའི་སེམས་ཅན་ཐམས་ཅད་སྐུ་བཞི་ཡེ་ཤེས་ལྔ་ཡི་བདག་
ཉིད་ཟུང་འཇུག་རྡོ་རྗེ་འཆང་གི་གོ་འཕང་རིན་པོ་ཆེ་ལ་འགོད་པར་བྱ། དེ་ཡི་ཆེད་དུ་དམ་
ཆོས་ཕྱག་རྒྱ་ཆེན་པོའི་ལམ་གྱི་རིམ་པ་ཚུལ་བཞིན་དུ་ཉམས་སུ་བླངས། འཁོར་བའི་སེམས་
ཅན་ཐམས་ཅད་སྒྲོལ་བའི་དེད་དཔོན་ཆེན་པོ་བགྱིད་དོ་སྙམ་པའི་བྱང་ཆུབ་མཆོག་ཏུ་ཐུགས་
བསྐྱེད་པ་སྔོན་དུ་གསལ་བཏབ་སྟེ་གསན་པ་གནང་བར་ཞུ། །
དེ་ལ་གང་ཞིག་གསན་པར་བྱ་བའི་རིམ་པ་ནི། ད་ལམ་སྐབས་སུ་བབས་པ་ཕྱག་རྒྱ་
ཆེན་པོ་ལྷན་ཅིག་སྐྱེས་སྦྱོར་གྱི་ཁྲིད་སློབ་མ་རྣམས་ཀྱི་ངོ་སྐལ་དུ་གྱུར་པ་ཅུང་ཟད་འཆད་པར་
བྱ་བ་སྟེ། དེ་ཡང་ད་རེས་ཀྱི་སྐབས་སུ་ང་ཚོ་དགོན་པ་གསུམ་གྱི་བླ་མ་དང་གྲྭ་པ་བཙུན་མ་
ཐམས་ཅད་ལྷན་ཅིག་ཏུ་ཚོགས། གནས་སྐབས་གནས་འདི་ན་བཞུགས་རྒྱུ་བྱུང་བའི་སྐབས།
ཐམས་ཅད་ཀྱིས་ཕྱག་ཆེན་གྱི་སྔོན་འགྲོ་དང་དངོས་གཞིའི་ཁྲིད་ཅིག་དགོས་ཞེས་རེ་བ་དང་
བསྐུལ་མ་མཛད་སོང་། དེས་ན་ད་རེས་ང་ཚོ་གནས་ཁྱད་པར་ཅན་ཙ་རི་ཏྲ་ཡི་གནས་འདི་ན།
དུས་ཁྱད་པར་ཅན་ཙ་རིའི་གནས་འདུས་ཀྱི་ལོ་སྤྲེལ་གྱི་ལོ་ལ་ང་ཚོ་ཐམས་ཅད་ལྷན་ཅིག་ཏུ་
འཛོམས་ནས། སྐོར་བ་དང་ཕྱག་མཆོད་སྨོན་ལམ་སོགས་བྱེད་རྒྱུ་བྱུང་བ་འདི་ནི་སྐལ་བ་
བཟང་པོ་ཁྱད་པར་ཅན་ཐོབ་པ་རེད། སྔོན་ཆད་འགྲོ་བའི་མགོན་པོ་ཆོས་རྒྱལ་ཟླ་འོད་གཞོན་
ནུ་དང་གཙང་པ་རྒྱ་རས། སྐྱོབ་པ་འཇིག་རྟེན་གསུམ་མགོན་སོགས་ཀྱིས་མགྲིན་གཅིག་དང་



གྲུབ་མཆོག་བླ་མའི་ཞལ་ལུང་།
དབྱངས་གཅིག་གིས་ཙ་རིའི་གནས་ཀྱི་ལྟེ་བ་དང་གཙོ་བོ་ནི། ཕོ་བྲང་གཡུ་མཚོ་དང་ཅིག་ཅར་
གཉིས་ཡིན་ཞེས་གསུངས་པ་རེད། དེ་ཡིན་དུས་ཅིག་ཅར་དཔལ་གྱི་ནགས་ལྗོངས་ལ་དང་པོ་
ནས་ང་ཚོ་འདུག་ཆགས་བཞག་སྟེ། དེའི་ཐོག་ལ་སོང་བ་དེ་འདྲ་མ་རེད། མ་བསྒྲིགས་རྟེན་
འབྲེལ་ལྷུན་གྱིས་གྲུབ་ནས་འདི་འདྲའི་ལས་དང་སྐལ་པ་མཉམ་གཅིག་ཏུ་སྤྱོད་རྒྱུ་འདི་བྱུང་བ་
རེད། གནས་ཆེན་ཙ་རི་ཏྲ་ཡི་རྒྱུ་མཚན་དང་ལོ་རྒྱུས་ངས་ཁྱེད་རྣམས་ལ་སྔོན་ཆད་རབས་དང་
རིམ་པ་བཞིན་དུ་ཞུས་པ་ཡིན། སྟོན་པ་བཅོམ་ལྡན་འདས་ཀྱིས། ཁ་བ་ཅན་གྱི་མཚོ་བྲི་ནས། །ས་
ལཱའི་ནགས་ནི་འབྱུང་བར་འགྱུར། །ཞེས་སོགས་གསུངས་ནས་ཁ་བ་ཅན་གྱི་ལྗོངས་འདི་རིམ་
པ་བཞིན་དུ་ལུང་བསྟན། དེའི་ནང་ནས་ཀྱང་གནས་དང་གང་ཟག་ཁྱད་པར་བ་རྣམས་ཡང་
དང་ཡང་དུ་ལུང་གིས་བཟུང་བའི་ལོ་རྒྱུས་དུ་མ་ཡོད་པ་རེད། དཔེར་ན་སྒམ་པོ་གདར་གྱི་རི་
བོ་དང་གངས་རིན་པོ་ཆེ་ལ་སོགས་པ་སྟོན་པ་བཅོམ་ལྡན་འདས་ཀྱིས་དངོས་སུ་ལུང་བསྟན་
པ་ལྟ་བུ་དང་། ད་དུང་མདོ་རྒྱུད་ནས་དངོས་དང་ཞར་བྱུང་གིས་ལུང་བསྟན་པའང་མང་པོ་ཡོད་
པ་རེད། དེའི་ནང་ནས་ཁྱད་པར་དུ། འཁོར་ལོ་སྡོམ་པའི་རྒྱུད་དང་། རྡོ་རྗེ་གདན་བཞིའི་རྒྱུད།
ཀྱེ་རྡོ་རྗེའི་རྒྱུད་ལ་སོགས་པ་རྒྱུད་རྣམས་ཀྱི་ནང་ནས་ཡང་དང་ཡང་དུ་ལུང་གིས་བསྔགས་ཤིང་
ལུང་གིས་ཟིན་སོང་བ། གནས་མཆོག་ཙ་རི་ཏྲ་དག་པ་ཤེལ་གྱི་རི་བོ་འདི་རེད། གནས་འདི་
སྤྱིར་བཏང་བོད་གངས་ཅན་ལྗོངས་ལ་དབང་བ་རེད་ལ། ཡང་སྒོས་གནས་སྒོ་འབྱེད་པ་པོའི་
ཁྱད་པར་གྱིས་གནས་འདི་ད་ལྟ་ང་ཚོ་འབྲུག་པ་བཀའ་བརྒྱུད་ཀྱི་ཆོས་རྒྱུད་འཛིན་པ་རྣམས་
ལ་མེ་ཏོག་ཕོག་པའི་ལྷ་སྐལ་དུ་དབང་ནས་ཡོད་པ་རེད། དེ་ཅི་ལ་རེད་ན། གནས་སྒོ་འབྱེད་
པ་པོ་ཐོག་མ་སྐྱེ་སྒོམ་ཡེ་ཤེས་རྡོ་རྗེ་རེད། དངོས་སུ་གནས་སྒོ་འབྱེད་པ་པོར་ལུང་བསྟན་པ་ངོ་
མ་དེ་གཙང་པ་རྒྱ་རས་རེད། དེ་ཡང་གཙང་པ་རྒྱ་རས་ལ་ཡེ་ཤེས་མཁའ་འགྲོའི་ལུང་བསྟན་
ལྟར་གླིང་རྗེ་རས་པས་སྐུལ་མ་མཛད་པ་སོགས། གནས་འདི་འབྲུག་པ་བཀའ་བརྒྱུད་ལ་
དབང་དོན་གྱི་རྩ་བ་དེ་རེད། གཙང་པ་རྒྱ་རས་ཀྱི་རྣམ་ཐར་ནང་ན་ཡང་གནས་འདིའི་ལོ་རྒྱུས་
ཅུང་ཙམ་ཡོད་པ་དང༌། ཀུན་མཁྱེན་པདྨ་དཀར་པོས་མདོ་རྒྱུད་ཀྱི་ལུང་ཐམས་ཅད་གསལ་



ཕྱག་ཆེན་སྔོན་འགྲོའི་ཁྲིད་ཡིག་
.
བར་བྱས་ནས་གནས་ཡིག་རྒྱས་པ་མཛད་ཡོད་པ་རེད། ཀུན་གཟིགས་ཆོས་སྣང་གིས་ཀྱང་རྩ་
རིའི་གནས་འདིའི་ལོ་རྒྱུས་དང་གནས་ཡིག་ལམ་ཡིག་ཕན་ཡོན་ལ་སོགས་པ་གསུངས་ཡོད་
པ་རེད། པཎ་ཆེན་བི་མ་མི་ཏྲ་དང་གུ་རུ་པདྨ་འབྱུང་གནས་ལ་སོགས་པས་ཀྱང་གནས་འདིའི་
ལོ་རྒྱུས་གསུངས་པ་དང་། དེ་ནས་རྒྱ་བན་རྡོ་རྗེ་འོད་འབར་ལ་སོགས་པ་གནས་འདིར་བྱོན་
ནས་རྟག་ངུའི་བཅུད་ལེན་མཛད་དེ། ཚེའི་རིག་འཛིན་བརྙེས་པའི་ལོ་རྒྱུས་དང་མན་ངག་
སོགས་རྙིང་མའི་ཕྱོགས་ལའང་ཡོད་པ་རེད། གནས་འདིའི་ནང་ནས་ཁྱད་པར་དུ་གྱུར་པ་
གནས་མཆོག་ཅིག་ཅར་དཔལ་གྱི་ནགས་ལྗོངས་འདི་མཉམ་མེད་ཟླ་འོད་གཞོན་ནུ་དང་
གཙང་པ་རྒྱ་རས་སོགས་ཀྱིས། རྒྱུད་ཀྱི་ནང་ན་ཙ་རི་ལུང་ཆུང་ཞེས་རྡོ་རྗེ་ཕག་མོ་ཤ་དང་ཆང་
གིས་མཆོད་པའི་གནས། རྒྱུན་དུ་གནས་གསུམ་གྱི་དཔའ་བོ་དང་མཁའ་འགྲོ་མ་ཐམས་ཅད་
སྤྲིན་བཞིན་དུ་གཏིབས་པ་དེ་ཡིན་ཞེས་ལུང་བསྟན། ས་ཆ་གཞན་དུ་ལོ་གཅིག་ཉམས་ལེན་
བྱས་པ་བས་འདི་ན་ཞག་མ་བདུན་ཉམས་ལེན་བྱས་པ་བྱིན་རླབས་དང་ཕན་ཡོན་ཆེ་ཞིང་
འགྲུབ་ཐག་ཉེ་བ་ཡིན་ཞེས་བཀའ་བརྒྱུད་བླ་མ་གོང་མ་རྣམས་ཀྱིས་མགྲིན་གཅིག་དབྱངས་
གཅིག་གིས་ཡང་ཡང་བསྔགས་པའི་གནས་དེ་ཅིག་ཅར་དཔལ་གྱི་ནགས་ལྗོངས་འདི་ཡིན་ཤེ་
གདའ། དེ་ཡིན་དུས་སྔོན་ཆད་རྒྱལ་དབང་ཆོས་རྗེས་ཀྱང་ད་ལྟ་ཙ་རི་ཙ་གོང་ན་སྐྱིད་པ་ཞེས་
དང་། ཉམས་དང་རྟོགས་པའི་རྩལ་སྦྱོང་ས་ལ། ཙ་རི་ཙ་གོང་ལས་ལྷག་པ་གཞན་གང་དུའང་
མི་འདུག་ཅེས་གསུངས། རྒྱལ་དབང་ཆོས་རྗེ་ནི་གཙང་པ་རྒྱ་རས་ཀྱི་སྤྲུལ་སྐུ་དེ་མ་ཐག་པ་
རེད། ང་ཚོ་འབྲུག་པ་བཀའ་བརྒྱུད་སྟོད་སྨད་བར་གསུམ་གྱི་བརྒྱུད་པའི་གདམས་པ་ཐམས་
ཅད་ཆུ་བོ་གཅིག་འདྲེས་སུ་འདྲེ་འགྲོ་ས་དེ་རྒྱལ་དབང་ཆོས་རྗེ་རེད། འབྲུག་པ་རང་ལུགས་ཀྱི་
གདམས་པ་ཙམ་དུ་མ་ཟད། རྔོག་གི་གདམས་ངག །རས་ཆུང་གི་གདམས་ངག །བླ་མ་ཞང་
གི་གདམས་ངག་ལ་སོགས་པ་གདམས་ངག་མང་པོ་ཐུགས་ཀྱི་བུམ་པའི་ནང་ན་བཅུད་དུ་
བསྐྱིལ་ཏེ་ཡོད་པ་དེ་རྒྱལ་དབང་ཆོས་རྗེ་རེད། དེས་ཀྱང་ཉམས་རྟོགས་ཀྱི་རྩལ་སྦྱོང་ས་ལ་ཙ་
རི་ཙ་གོང་འདི་ལས་ལྷག་པ་མེད་ཅེས་བསྔགས་བརྗོད་མང་པོ་མཛད་པ་རེད། ཙ་གོང་ཟེར་རྒྱུ་



གྲུབ་མཆོག་བླ་མའི་ཞལ་ལུང་།
དེ་ཅིག་ཅར་འདི་ཡིན་ཞེས་ཀུན་མཁྱེན་པད་དཀར་གྱིས་སྒྲུབ་བྱེད་དང་བཅས་གསུངས་པ་
རེད། དེས་ན་གཙང་པ་རྒྱ་རས་ཚུན་ཆད་ནས་འབྲུག་པ་བཀའ་བརྒྱུད་ཀྱི་བླ་མ་སེང་གེའི་
མཚན་དགུ། རིགས་གསུམ་རྣམ་འཕྲུལ། ཀུན་མཁྱེན་པདྨ་དཀར་པོ་སློབ་བརྒྱུད་དང་བཅས་
པས་ཉམས་རྟོགས་ཀྱི་རྩལ་སྦྱོང་ས། སྒྲུབ་པ་ཉམས་ལེན་མཛད་ས། ལོ་གསུམ་ཕྱོགས་
གསུམ་བཞུགས་ས་དེ་ཅིག་ཅར་དཔལ་གྱི་ནགས་ལྗོངས་འདི་ཡིན་ལེ་རེད། ལྷག་པར་དུ་མཐུ་
ཆེན་ཆོས་ཀྱི་མགོན་པོ་ལ་རྡོ་རྗེ་གཡུ་སྒྲོན་མས་གཡུ་ཡི་ལྡེའུ་མིག་ཅིག་ཕུལ་ནས་ས་ཆ་འདིའི་
རྡོ་རྗེ་སློབ་དཔོན་ལ་ཁྱེད་བཞུགས་རོགས་དགོས་ཞེས་ཞུས་དུས། མཐུ་ཆེན་ཆོས་མགོན་གྱིས་
དེ་ལྟར་དུ་ཞལ་གྱིས་བཞེས་པས་ཙ་རིའི་རྡོར་འཛིན་དང་པོ་མཐུ་ཆེན་ཆོས་མགོན་ཡིན་ཞིང་དེ་
ནས་བཟུང་མཐུ་ཆེན་ཆོས་མགོན་སྐུ་ཕྲེང་བརྒྱད་པོ་ཡོངས་རྫོགས་ལོ་གསུམ་ཕྱོགས་གསུམ་དུ་
བཞུགས་ནས། གདམས་ངག་བཀའ་རྒྱ་ཅན་ལྔ་པོ་ཐུགས་དམ་ཉམས་བཞེས་མཛད་དེ་
ཉམས་རྟོགས་ཀྱི་རྩལ་རྒྱས་ས་ཅིག་ཆར་དཔལ་གྱི་ནགས་ལྗོངས་འདི་ཡིན་པ་རེད། མ་ཟད་
མཐུ་ཆེན་ཆོས་མགོན་སྐུ་རབས་ཕལ་ཆེ་བ་བཞུགས་སའང་འདི་ན་མཛད་པས་མཚན་ལ་ཡང་
ཙ་རིའི་རྡོར་འཛིན་ཞེས་ཐོགས་སོང་བ་རེད། ལོ་རྒྱུས་དེ་ལ་བརྟེན་ནས། ཕྱིས་སུ་དུས་ཀྱི་འཕོ་
འགྱུར་ལ་ཐུག་གི་བར་དུ་ཙ་རིའི་རྡོར་འཛིན་ཟམ་མ་ཆད་པ་ཕེབས་ཀྱིན་ཡོད་ལེ་རེད། ༼ཅེས་
གསུངས་ཤིང་རིན་པོ་ཆེ་བཤུམས་སོང་།༽ ང་ཚོ་བསམ་བཞིན་དུ་གྲོས་བྱས་ནས་འདི་ན་འོང་བ་མིན་
ནའང་། ལས་དང་སྨོན་ལམ་གྱི་མཐུ་ལ་བརྟེན་ནས་རྟེན་འབྲེལ་མ་བསྒྲིགས་རང་འགྲིགས་
ཀྱིས་ང་ཚོ་འདི་ན་ལྷན་ཅིག་ཏུ་འདུག་རྒྱུའི་གོ་སྐབས་བྱུང་བ་རེད། དེ་ཡང་ལས་མ་བྱས་པ་དང་
མི་འཕྲད་ཅིང་བྱས་པ་ཆུད་མི་ཟ་ཞེས་གསུངས་པ་ལྟར། འདི་ན་ང་ཚོ་ལྷན་ཅིག་ཏུ་འཛོམས་
ནས་དམ་པའི་ཆོས་ཀྱི་བདུད་རྩི་ལ་མཉམ་དུ་རོལ་རྒྱུ་བྱུང་བ་འདི་ཡང་། སྤྱིར་ན་འབྲུག་པ་
བཀའ་བརྒྱུད་ཀྱི་བླ་མ་གོང་མ་རྣམ་པའི་ཐུགས་བསྐྱེད་དང་བྱིན་རླབས་ཀྱི་བཀའ་དྲིན་དང་།
ལྷག་པར་ང་ཚོ་རང་རང་སོ་སོས་འབྲུག་པ་བཀའ་བརྒྱུད་ཀྱི་གྲལ་མཐའ་ལ་རྩེ་གཅིག་ཏུ་སྨོན་
ལམ་བཏབ་པའི་སྔོན་བསགས་བསོད་ནམས་ཀྱི་འབྲས་བུ་དུས་སུ་སྨིན་པའི་སྟོབས་ཀྱིས། ད་



ཕྱག་ཆེན་སྔོན་འགྲོའི་ཁྲིད་ཡིག
རེས་གནས་ཕུན་སུམ་ཚོགས་པ་འདི་འདྲ་ཞིག་ལ། དུས་ཕུན་སུམ་ཚོགས་པ་ལོ་བཅུ་གཉིས་
ཀྱི་ནང་ནས་ཙ་རིའི་གནས་འདུས་ཐེངས་རེ་ཡོད་པའི་ཤིང་ཕོ་སྤྲེལ་གྱི་ལོ་རེད། དེ་འདྲའི་རྒྱུ་
མཚན་དང་ལོ་རྒྱུས་ཤེས་པའི་སྒོ་ནས་ད་ལྟ་གོང་དུ་ཞུས་པ་བཞིན་ས་གཞན་དུ་ལོ་གཅིག་
ཉམས་ལེན་བྱས་པ་བས་འདི་ན་ཞག་མ་བདུན་ལ་ཉམས་ལེན་བྱས་ན། བྱིན་རླབས་དང་ཕན་
ཡོན་ཐམས་ཅད་ཐོད་རྒལ་དུ་འཐོབ་པར་གསུངས་ཡོད་པ་རེད། ས་གཞན་དུ་ཟླ་བ་གཅིག་
བསྒོམས་པ་དང་འདི་ན་ཞག་གཅིག་བསྒོམས་པ་ཡང་དེ་ལྟར་དུ་རེད། རྒྱུ་མཚན་དེ་དག་ཤེས་
པའང་ཡོད་རྒྱུ་རེད་ལ། མི་ཤེས་པའང་ཡོད་རྒྱུ་རེད། དེས་ན་རྒྱུ་མཚན་ཤེས་པའི་སྒོ་ནས་འདི་
ན་ཉི་མ་གཅིག་གམ་སྔ་དྲོ་གཅིག་གམ་ཆུ་ཚོད་གཅིག་སོགས་ཅི་ཙམ་བསྡད་ནའང་། དེའི་རིང་
ལ་ལུས་ངག་ཡིད་གསུམ་མི་དགེ་བའི་ཕྱོགས་སུ་ཤོར་མ་སོང་བར། དྲན་ཤེས་བག་ཡོད་དང་
ལྡན་པའི་སྒོ་ནས་དམ་པའི་ཆོས་ཀྱི་ཕྱོགས་ལ་ཁ་ཚུར་འཁོར་ནས་དད་མོས་རྩེ་གཅིག་པས་
གསོལ་བ་སྨོན་ལམ་རྣམ་པར་དག་པ་ཞིག་འདེབས་རྒྱུ་ཡིན་ན། ང་ཚོ་ལ་འགྲོ་བའི་མགོན་པོ་
གཙང་པ་རྒྱ་རས་དང་མཐུ་ཆེན་ཆོས་ཀྱི་མགོན་པོ་སྐུ་ཕྲེང་རིམ་བྱོན་སོགས་ཀྱིས་ཐུགས་རྗེས་
བསྐྱངས་ཡོད་པའི་རྟགས་མངོན་སུམ་གྱིས་གྲུབ་ཡོད་པ་རེད་ཅེས་གསུངས། ༼འདིའི་མཚམས་
ནས་རིན་པོ་ཆེ་བཤུམས་སོང་།༽ ངས་ཚང་མས་འཇོན་གྱི་ཡོད་རེད་ཀྱང་ཟེར་མི་ཤེས། མ་རེད་ཀྱང་
ཟེར་མི་རུང་། རང་རང་གིས་འཇོན་ན་ཁོང་རྣམ་པའི་ཐུགས་རྗེ་དང་བྱིན་རླབས་ཀྱིས་བསྐྱངས་
ཡོད་པ་མངོན་སུམ་གྱིས་གྲུབ་པ་འདི་རེད། དེ་རང་རང་གིས་ངོ་ཤེས་དགོས་པ་རེད། ངོས་
ཟིན་དགོས་པ་རེད། འདི་ན་ཇ་བར་ཆུ་ཚོད་ཅིག་བསྡད་ནའང་། ལུས་ངག་ཡིད་གསུམ་པོ་
དཔལ་ལྡན་འབྲུག་པ་བཀའ་བརྒྱུད་ཀྱི་རྗེས་སུ་དད་མོས་གུས་པ་རྩེ་གཅིག་ཏུ་བྱེད། སྐྱེ་བ་
དང་ཚེ་རབས་མང་པོར་འབྲུག་པ་བཀའ་བརྒྱུད་ཀྱི་བསྟན་པའི་རྗེས་སུ་ཞུགས་ཏེ་འབྲུག་པ་
བཀའ་བརྒྱུད་ཀྱི་དགོངས་སྤྱོད་ཉམས་སུ་བླངས་པ་ལ་བརྟེན་ནས་ལུས་རྟེན་འདི་འདྲ་ཞིག་
ཐོབ་ནས་ཡོད་པས། ད་རེས་ལུས་རྟེན་འདིའི་སྟེང་ནས་ཐར་པ་དང་ཐམས་ཅད་མཁྱེན་པའི་
གོ་འཕང་ངེས་པར་དུ་ཐོབ་པ་ཞིག་བྱེད་བསམ་པའི་དམ་བཅའ་བྱེད་དགོས་པ་རེད། ཨི་ཐུབ་



གྲུབ་མཆོག་བླ་མའི་ཞལ་ལུང་།
མི་ཐུབ་ཅི་ཤེས་བསམ་ནས་ཐེ་ཚོམ་བྱེད་རྒྱུ་ཡོད་པ་མ་རེད། ཐེ་ཚོམ་ཟེར་རྒྱུ་དེ་དངོས་གྲུབ་ཀྱི་
གེགས་མཐར་ཐུག་པ་རེད། དངོས་གྲུབ་ཐོབ་ལ་ཁད་ལ་ཐེ་ཚོམ་ཞིག་སྐྱེས་ན་དངོས་གྲུབ་ཀྱི་
གེགས་སུ་འགྱུར་བ་རེད། དེ་ཡིན་དུས་བློ་ཡིད་གཉིས་ཐེ་ཚོམ་མེད་པར་བློ་གཅིག་སེམས་
གཅིག་གི་དད་པ་བརྟན་པོ་ཞིག་བྱེད་རྒྱུ་ཡིན་ན། བཀའ་བརྒྱུད་ཀྱི་བླ་མ་དང་དཔའ་བོ་མཁའ་
འགྲོ། གནས་དག་པ་ཤེལ་རིའི་དཀྱིལ་འཁོར་གྱི་ལྷ་ཚོགས་རྣམས་ཀྱིས་ཐུགས་བརྩེ་བས་
རྗེས་སུ་དགོངས་ནས་འོང་ཞེས་གསུངས་ཡོད་པ་རེད། གཞན་ཡང་ཀོང་སྤྲུལ་རིན་པོ་ཆེ་དང་
ཀརྨ་པ། དུས་ཕྱིས་སྐྱོ་བྲག་མཁན་པོ་མི་འགྱུར་བཅས་ཀྱི་ཙ་རིའི་གནས་ཡིག་ཀྱང་ཡོད་པ་
རེད། ད་ལྟ་སྡིངས་པོ་ཆེ་ལ་བཞུགས་པའི་མཁན་པོ་བསྟན་པ་རབ་རྒྱས་ཀྱིས་གནས་ཡིག་སྔ་
མ་ཐམས་ཅད་ཀྱི་བཅུད་གཅིག་ཏུ་དྲིལ་ནས་གསུངས་བཞག་པའི་གནས་ཡིག་གསར་པ་ད་ལྟ་
ང་ཚོའི་ལག་ན་ཡོད་རྒྱུ་འདི་རེད། གནས་ཡིག་གི་ནང་ན་བཤད་གདའ་བ་དེ་དག་གཅིག་གིས་
འདྲ་འདྲ་འགྲིག་འགྲིག་བྱས་ནས་བཤད་བཞག་པ་མ་རེད། རྒྱལ་བའི་བཀའ་དང་འཕགས་
པའི་ལུང་ཐམས་ཅད་གུང་བསྒྲིགས་ནས་ཡིད་ཆེས་སུ་རུང་བར་གསུངས་པ་རྐྱང་རྐྱང་རེད། ཙ་
རིའི་གནས་ནང་དུ་སྐྱེས་པའི་ལྗོན་ཤིང་དང་མེ་ཏོག་འབྲས་བུ་ལ་སོགས་པ་ཐམས་ཅད་ཀྱང་
ལྷ་དཔའ་བོ་མཁའ་འགྲོའི་རང་བཞིན། དག་པ་ཡེ་ཤེས་ཀྱི་རོལ་པར་ཤར་བ་ཤ་སྟག་ལས་མ་
དག་པའི་ས་རྡོ་རྩི་ཤིང་ནགས་ཚལ་སོགས་མེད་ཅེས། བླ་མ་གོང་མ་རྣམས་ཀྱིས་གསུངས་
བཞག་པ་དེ་དག་ལ་ཡིད་ཆེས་བྱེད་དགོས་པ་རེད། འོ་ཁོང་རྣམ་པའི་སྣང་ངོ་ལ་དེ་འདྲ་ཡིན་
མོད་ང་ཚོའི་སྣང་ངོ་ལ་ས་རྡོ་རི་བྲག་མ་གཏོགས་ཅི་མི་གདའ་དུས་བསམས་ནས་རང་གིས་
རང་ལ་སྒྱིད་ལུག་གི་བསམ་པ་འཛིན་རྒྱུ་ཡོད་པ་མ་རེད། ངས་ནམ་ཡིན་ནའང་ཁྱེད་རྣམ་པར་
བླ་མ་གོང་མ་རྣམ་པའི་གསུང་ལ་ཡིད་ཆེས་རྩེ་གཅིག་ཏུ་ཡོད་དགོས་པ་རེད་ཅེས་ཞུ་འདུག་རྒྱུ་
དེ་རེད། དེ་ལྟར་ཡིད་ཆེས་རྩེ་གཅིག་པ་རེ་ཡོད་དགོས་པ་རེད་མ་གཏོགས། ཡིད་གཉིས་དང་
ཐེ་ཚོམ་རེད་སོང་ན་གོ་མ་ཆོད་པ་རེད། དེའང་སུ་ཡིས་ཐེ་ཚོམ་བྱས་ན་གང་ཟག་དེ་ཁོ་རང་ལ་
གོ་མ་ཆོད་པ་རེད། ཡིད་གཉིས་ཐེ་ཚོམ་མེད་པའི་དད་པ་རྩེ་གཅིག་པས་གསོལ་བ་བཏབ་ན།



ཕྱག་ཆེན་སྔོན་འགྲོའི་ཁྲིད་ཡིག
བཀའ་བརྒྱུད་བླ་མའི་ཐུགས་རྗེ་དང་བྱིན་རླབས་ལ་ནི་བསླུ་བ་ཡོད་པ་མ་རེད། ཨེ་བསླུ་མི་
བསླུ་རང་རང་ལ་ཐུག་ལེ་རེད། དེ་དག་ནི་ངས་ཁྱེད་རྣམ་པ་ལ་སྤྱིར་བཏང་གལ་པོ་ཆེ་ལ་ནན་
ཏན་གྱིས་ཞར་བྱུང་གསལ་འདེབས་ཀྱི་ཚུལ་དུ་ཞུས་པ་ཡིན། བསམ་བློ་གཏོང་གི་ཡོད་རྒྱུ་
རེད། ད་རེས་ཀྱི་སྐབས་སུ་དགོས་རྒྱུ་ངོ་མ་དེ་ཕྱག་རྒྱ་ཆེན་པོ་ལྷན་ཅིག་སྐྱེས་སྦྱོར་གྱི་ཁྲིད་འདི་
རེད། ང་ཚོ་སྐྲ་བཅད་གྲྭ་པ་བྱས་སྡོམ་པ་ཞུས། མིང་བསྒྱུར་བ་དེའི་འདུན་པ་གཏད་སོ་ཅིའི་
དོན་ལ་རེད། ཅི་བསམ་ནས་སྐྲ་བཅད་ལེ་རེད། སྐྲ་གཅོད་རྒྱུ་ལ་དོན་དག་ཅི་ཡོད་པ་རེད་ཅེ་
ན། གོ་སླ་བ་ཞིག་བཤད་ན་ཆོས་བསྒྲུབ་རྒྱུའི་དོན་ལ་སྐྲ་བཅད་པ་རེད། དེས་ན་ཉམས་སུའང་
དེ་ལྟར་ལེན་དགོས་པ་རེད་མ་གཏོགས། ཚོང་རྒྱག་རྒྱུའི་དོན་ལ་སྐུ་བཅད་པ་མ་རེད། ཁེ་
བསྐོར་རྒྱུའི་དོན་ལ་སྐུ་བཅད་པ་མ་རེད། འཇིག་རྟེན་གྱི་ཁ་ཐབས་སྤེལ་རྒྱུའི་ཆེད་དུ་སྐྲ་བཅད་
པ་མ་རེད། དགྲ་འདུལ་གཉེན་སྐྱོང་བྱེད་རྒྱུའི་ཆེད་དུའང་སྐྲ་བཅད་པ་མ་རེད། དེས་ན་བྱེད་རྒྱུ་
གྲྭ་པ་བྱས། སྒྲུབ་རྒྱུ་འཁོར་བ་བསྒྲུབས་ན་གྲྭ་པ་བྱས་པའི་དོན་གོ་ཅི་མེད་པ་རེད། ད་ལྟ་ལ་ལ་
ངོ་མ་ཤེས་ནས་འཁྲུལ། ལ་ལ་ངོ་ཤེས་ཤེས་ཁ་ལ་འཁྲུལ། ལ་ལ་ཇི་མི་སྙམ་ནས་འཁྲུལ་འོང་
དུས། སྤྱིར་བཏང་གྲྭ་པ་རྣམས་ཀྱི་ནང་ན་ཆོས་སྒྲུབ་དུས་ཇི་ལྟར་བྱེད་དགོས་ཤེས་མཁན་
དཀོན་པོ་རེད། ཐ་ན་སྐུ་གཅོད་རྒྱུ་དེ་ཅིའི་དོན་ལ་བཅད་པ་ཡིན་ཙམ་ཞིག་བསམ་བློ་གཏོང་མི་
ཡོད་ནའང་ཐང་། མེད་ནའང་ཐང་། ཕྱིན་ཅི་ལོག་ཁ་ཞིག་ཟེར་དུས། གྲྭ་པ་འགའ་རེས་འོ་ཟ་
བསམས་ནས་གྲྭ་པ་བྱས། བླུག་བསམས་ནས་ཁུག་མ་བཟོས་ལེ་རེད་ཅེས་དེ་འདྲ་བཤད་པ་
རེད། དེ་དག་ཐམས་ཅད་ལོག་བཤད་ཤ་སྟག་རེད། དེ་གོ་བ་བླངས་ཀྱང་ཡོད་རྒྱུ་རེད་ལ་ལོན་
ཡང་ཡོད་རྒྱུ་རེད། ད་ལྟ་གྲྭ་པ་མང་པོས་ཆོས་བསྒྲུབ་རྒྱུ་ཕར་བསྒྱུར། ཚོང་ཁེ་བསྐྱེད་བྱེད་རྒྱུ་དེ་
དང་དུ་བླངས། རྫོགས་ཆེན་དཔལ་སྤྲུལ་རིན་པོ་ཆེས། མི་དགེ་བཅུ་ཀ་ལས་གཅིག་གི་ནང་ན་
ཚང་ནས་ཡོད་པ་དེ་ག་རེ་ཡིན་ན། ཚོང་ཡིན་ཞེས་གསུངས་མི་གདའ་འམ། ད་ལྟ་ཚོང་རྒྱག་མི་
དང་ཚོང་ཕོག་མི་རྣམས་ལ་གྲྭ་པ་རྣམས་ཀྱིས་ཀྱང་དེ་མི་བཙོག་པོ་རེད། ཕོ་ཧྲི་མོ་རེད། དེས་
གཅིག་འདྲ་བྱས་པ་རེད། གཉིས་འདྲ་བྱས་པ་རེད་ཅེས་ཟེར་ནས་དེའི་ཕྱོགས་ལ་ཐམས་ཅད་



གྲུབ་མཆོག་བླ་མའི་ཞལ་ལུང་། །
གཤོག་འདྲ་ཞིག་ལངས་ནས། ཚོང་ཕོག་མི་ཞིག་ཡོད་ན་མི་རབ་ཅིག་ཡིན་པ་འདྲ། ཚོང་མ་
ཕོག་པ་དེ་ཁ་ཐབས་མེད་པ་ཐབས་སྡུག་ཅིག་ཡིན་པ་འདྲ་ཞིག་ཤར་འདུག་རྒྱུ་དེ་ཚོ་ཕྱིན་ཅི་
ལོག་གི་ལྟ་བ་འོང་འགྲོ་ཡི་ཡོད་པ་རེད། གོ་བ་ཕྱིན་ཅི་ལོག་འོང་འགྲོ་ཡི་ཡོད་པ་རེད། དེ་
འདྲའི་བསམ་བློ་དེ་གཏོང་མི་འདུག་ནས་གྲྭ་པ་བྱས་པ་དེ་ཆོས་བསྒྲུབ་རྒྱུའི་དོན་ལ་གྲྭ་པ་བྱས་
པ་རེད། གྲྭ་པ་བྱས་དུས་ཁས་ཅི་ཞིག་བླངས་ཡོད་པ་རེད་ན། དང་པོ་སྐུ་བཅད་མིང་བརྗེས་
ལུས་བསྒྱུར་བྱས་པའི་སྐབས་སྐྱབས་འགྲོའི་སྡོམ་པ་ཞུས་པ་ནས། དཀོན་མཆོག་གསུམ་གྱི་
སྐྱབས་འོག་ཏུ་ཉི་མ་དེའི་ཉིན་ནས་ཚུད། དེའི་སྐབས་སུ་དཀོན་མཆོག་གསུམ་གྱི་བྲན་བྱེད།
དཀོན་མཆོག་གསུམ་གྱི་འབངས་བྱེད། དཀོན་མཆོག་གསུམ་གྱི་བཀའ་བཞིན་དུ་བསྒྲུབ་ཟེར་
ནས། བྱ་བ་དེ་དག་བསྒྲུབ་རྒྱུའི་དོན་དུ་ཁས་བླངས་ཡོད་པ་རེད། ཚོང་རྒྱག་རྒྱུ་འདི་དག་
སངས་རྒྱས་ཀྱི་བཀའི་ནང་ན་དགག་བཞག་པ་མ་གཏོགས། སྒྲུབ་བཞག་པ་ཡོད་པ་མ་རེད།
དེ་དག་ཐམས་ཅད་ངས་ཕྱོགས་གཅིག་ནས་དཔེ་མཚོན་ནས་བཤད་པ་ཡིན། ཕྱོགས་ག་ས་ག་
ནས་ཆོས་དང་འཇིག་རྟེན་གཉིས་ལག་པ་རྒྱབ་སྤྱོད་རེད་བསྡད་ཡོད་པ་རེད། དེ་ཡིན་དུས་
ཆོས་སྒྲུབ་མིས་འཇིག་རྟེན་ལ་ཧ་ཅང་གཙིགས་འཛིན་ཆེན་པོ་ཞིག་བྱེད་རྒྱུ་མེད་པ་རེད། མི་ལ་
རས་པས་ཀྱང་། འཇིག་རྟེན་གྱི་བྱ་བ་དང་བྲལ་ནས་སྤྲང་པོ་བྱས་ཏེ་ཆོས་བསྒྲུབས་ཤིང་
བཞུགས་པ་དེ་མི་ལ་རས་པ་ཁ་ཐབས་སྡུག་དྲགས་ནས། ཟ་རྒྱུ་མ་རྙེད་གོན་རྒྱུ་མ་རྙེད་སོང་བ་
མ་རེད། མི་ལ་རས་པ་ཚེ་གཅིག་ལུས་གཅིག་ལ་འཚང་རྒྱ་དགོས་པ་ལ་བརྟེན་ནས། འཇིག་
རྟེན་གྱི་བྱ་བ་ཅམ་གྱིས་བཞག་ཅིང་གནས་རི་ཁྲོད་དང་གངས་ཁྲོད་ལ་བརྟེན་ནས་རྩེ་གཅིག་ཏུ་
སྒྲུབ་པ་ཉམས་ལེན་མཛད་སོང་དུས། ཚེ་གཅིག་གིས་སངས་རྒྱས་སོང་བ་རེད། ངེད་ཅག་
ཐམས་ཅད་ཀྱང་དེའི་སློབ་བརྒྱུད་དང་རྗེས་འཇུག་རེད། དེ་ཙམ་མ་ཐུབ་ནའང་དེ་ལ་ཡར་
མིག་དཔེ་ལྟ་དགོས་པ་རེད། མིག་དཔེ་བལྟ་ས་དེ་རེད། གཞན་ལ་མིག་དཔེ་ལྟ་འདུག་རྒྱུ་ཅི་
ཡོད་པ་མ་རེད། མིག་དཔེ་བལྟ་ས་བཀའ་བརྒྱུད་གོང་མ་དང་སྒྲུབ་བརྒྱུད་གོང་མ་ལ་བལྟ་
དགོས་པ་རེད། བཀའ་བརྒྱུད་བླ་མ་གོང་མ་རྣམས་ཀྱི་རྣམ་ཐར་ལ་གཅིག་མཇོལ་དང་། བླ་



ཕྱག་ཆེན་སྔོན་འགྲོའི་ཁྲིད་ཡིག
མས་ཚོང་བརྒྱབ་རབས། རྒྱུ་བསགས་རབས། ཁེ་བསྐོར་རབས། དགྲ་འདུལ་གཉེན་སྐྱོང་
བྱས་རབས་དེ་འདྲ་རྣམ་ཐར་ནང་ན་གདའ་འམ་མི་གདའ། རི་ཡི་བུ་བྱས། ན་བུན་གྱི་གོས་
གྱོན། ལྟོ་གོས་གཏམ་གསུམ་ལ་གྱོང་བསྐུར་ནས་རིམ་པས་གྲུབ་པའི་གོ་འཕང་མཐོན་པོ་ལ་
གཤེགས་སོང་བ་ཤ་སྟག་རེད། ཆོས་བརྒྱུད་གཞན་དག་ལའང་གང་ཟག་ཁྱད་པར་ཅན་ཡོད་
མོད་ཀྱིས། ང་ཚོ་འབྲུག་པ་བཀའ་བརྒྱུད་གཅིག་པུ་ལ་དཔེ་མཚོན་ནའང་། ད་ལྟ་ལ་ཐུག་གི་
བར་དུ་གྲུབ་ཐོབ་ཀྱི་བརྒྱུད་པ་ཟམ་མ་ཆད་པ་ཞིག་ཕེབས་ཡོད་པ་དེ། དེ་འདྲ་རང་བྱས་ནས་
གྲུབ་པ་ཐོབ་སོང་བ་རེད་མ་གཏོགས། ཚོང་ཁེ་སྤོགས་བྱས་ནས་གྲུབ་པ་ཐོབ་སོང་བ་རྡོག་པོ་
གཅིག་ཀྱང་ཡོད་པ་མ་རེད། དུས་ཕྱིས་མཁའ་སྤྱོད་ལ་མངོན་སུམ་གྱིས་ཕེབས་སོང་བ་ཨ་
མཁར་བདེ་ཆེན་རྡོ་རྗེ་ལྟ་བུ་ཡང་། སྤྲང་པོ་རང་བྱས་ནས་མཁའ་སྤྱོད་ལ་ཕེབས་སོང་བ་མ་
གཏོགས། རྒྱུ་བསགས་ནས་མཁའ་སྤྱོད་ལ་བྱོན་པའི་ལོ་རྒྱུས་ཡོད་པ་མ་རེད། ངས་བཤད་རྒྱུ་
དེ་དག་ཅུང་ཙམ་ཉོབ་སོང་ནའང་། འཇིག་རྟེན་གཏམ་དཔེ་ལ་མ་བཤད་ན་མི་གོ་ཟེར་རྒྱུ་དེ་
རེད། ཤེས་མི་རྣམས་ཀྱིས་ཤེས་ཀྱི་ཡོད་པ་རེད། མི་ཤེས་པ་རྣམས་ལ་གཅིག་མ་བཤད་ན་རྒྱུ་
མཚན་ཧ་གོ་ལེ་མ་རེད། དེས་ན་ང་ཚོ་བཀའ་བརྒྱུད་པ་རྣམས་ཀྱིས་རི་ཡི་བུ་བྱེད། ན་བུན་གྱི་
གོས་གྱོན། ལྟོ་གོས་གཏམ་གསུམ་ལ་གྱོང་བསྐུར་བ་དེ་ཉིད་ཐུགས་དམ་བྱས་ནས་ཚེ་གཅིག་
ལུས་གཅིག་གིས་ཟུང་འཇུག་རྡོ་རྗེ་འཆང་གི་གོ་འཕང་ལ་གཤེགས་སོང་བ་དེ་འདྲས་འོག་
མིན་གྱི་ཞིང་ཁམས་ཀྱང་དོག་པོར་བཀང་སྟེ། འོག་མིན་གྱི་ཞིང་ཆུང་ཆུང་ལྟ་བུར་གྱུར་ནས་
བཀའ་བརྒྱུད་བླ་མ་རྣམས་མ་ཤོང་བའི་ཚུལ་དུ་གདའ་ཞེས་སྔོན་ཆད་བཀའ་བརྒྱུད་གོང་མ་དེ་
ཙམ་ཞིག་གྲུབ་པའི་གོ་འཕང་མཐོན་པོ་ལ་གཤེགས་སོང་བ་རེད། ངེད་ཅག་རྣམས་ཀྱང་ཆོས་
བརྒྱུད་དེ་རེད། གདམས་ངག་དེ་རེད། དེ་རྣམ་པ་སངས་རྒྱས་འགྲོ་སྤྱད་ཀྱི་གདམས་ངག་དེ་
ད་ལྟ་ངེད་ཅག་ལ་ཡོད་པ་འདི་རེད་མ་གཏོགས་དེ་རྣམ་པ་ལ་སངས་རྒྱས་སྤྱད་ཀྱི་གདམས་
ངག་ལྷག་པོ་ཞིག་ཡོད། ངེད་ཅག་ལ་མེད་པ་དེ་འདྲ་མ་རེད། ཁོང་རྣམ་པ་སངས་རྒྱས་སྤྱད་ཀྱི་
གདམས་ངག་གང་ཡོད་ཐམས་ཅད་ད་ལྟ་ང་ཚོ་ལ་ཁ་མ་བྲི་བར་ཡོད་པ་རེད། འོ་ན་ཁོང་རྣམ་



གྲུབ་མཆོག་བླ་མའི་ཞལ་ལུང་།
པ་འདྲ་ཡོང་མི་ཐུབ་པའི་རྒྱུ་མཚན་ཅི་ལ་ཐུག་ལེ་རེད་ཟེར་ན། གདམས་ངག་ངན་སོང་བ་མ་
རེད། བརྒྱུད་པ་ལ་སེལ་ལྷད་ཞུགས་སོང་བ་མ་རེད། ཉམས་སུ་ལེན་མ་ནུས་པས་ཆོས་ཆོས་
ལ་ལྷག །གང་ཟག་གང་ཟག་ལ་ལྷག །ཆོས་པའི་མལ་དུ་ཐ་མལ་གྱི་རོ་ཟེར་བ་ལྟར་འགྱུར་
འགྲོ་བ་འདི་ང་ཚོ་རང་རང་གིས་ཕོ་མི་བྱེད་ལེ་རེད། ང་ཚོ་གྲྭ་པ་བྱས་ཚར་དུས་སྤྱིར་ན་ཆོས་
བསྒྲུབ་དགོས་ལེ་རེད། ཡང་སྒོས་སུ་ང་ཚོ་བཀའ་བརྒྱུད་པ་རྣམས་གྲུབ་ཐོབ་གོང་མ་རྣམས་ཀྱི་
རྣམ་ཐར་ལ་སློབ། དེ་དག་གི་རྗེས་སུ་འབྲང་དགོས་པ་རེད། གོ་རིམ་ཅི་འདྲ་ཞིག་བྱེད་ནས་
རྗེས་སུ་འབྲང་དགོས་པ་རེད་ཟེར་ན། དང་པོ་སྐྲ་བཅད་ལུས་བསྒྱུར། དེ་ནས་སྡོམ་པ་གསུམ་
རྒྱུད་ལ་ལྡན་དགོས་ཀྱི་ཡོད་པ་རེད། སྡོམ་པ་གསུམ་པོ་རྒྱུད་ལ་མ་ལྡན་ན། ཆོས་སྒྲུབ་པའི་ཆ་
རྐྱེན་གཙོ་བོ་དེ་ཚང་གི་ཡོད་ལེ་མ་རེད། སྡོམ་པ་གསུམ་རྒྱུད་ལ་ལྡན་ཚར་དུས་རང་རང་གི་
དཀའ་སྤྱད་སྙིང་རུས། དད་པ་དང་ངེས་འབྱུང་བརྩོན་འགྲུས་བཅས་ལ་ཐུག་པ་རེད། ཆོས་
བདག་མེད་ལ་སྙིང་རུས་སུ་ཆེ་ཟེར་བ་ལྟར། དད་པ་སུ་ལ་ཡོད་ན་དེ་ལ་དངོས་གྲུབ་ཡོད།
ངེས་འབྱུང་སུ་ལ་ཡོད་ན་དེ་ལ་དངོས་གྲུབ་ཡོད། ཡིད་ཆེས་སུ་ལ་ཡོད་ན་དེ་ལ་དངོས་གྲུབ་
ཡོད། བརྩོན་འགྲུས་སུ་ལ་ཡོད་ན་དེ་ལ་དངོས་གྲུབ་ཡོད། དེ་དག་མེད་པ་རྣམས་ལ་དངོས་
གྲུབ་ཀྱི་སྐལ་བ་འཆད་འགྲོ་ལེ་རེད། མི་གཅིག་ལ་བལྟས་པ་འདྲ་ཞིག་གདའ་ཚད་ལ་ཅི་ཡོང་
འགྲོ་ལེ་མ་རེད། གང་ཟག་ལ་རིམ་གྱིས་པ་དང་ཅིག་ཅར་བའི་བྱེ་བྲག་དང་མི་རང་རང་ལ་
སྐྱེས་བུ་ཆེ་འབྲིང་ཆུང་གསུམ་གྱི་སྐལ་པ་ཐ་དད་པ་ཡོད་ལེ་རེད། འོན་ཀྱང་རང་རང་གི་ཚོད་
ཀྱིས་ཧྲི་ཧྲི་ཞིག་བྱེད་རྒྱུ་ཡིན་ན་དེའི་ཚོད་ཀྱི་མཆོག་ཐུན་མོང་གི་དངོས་གྲུབ་ཞིག་དང་བྱིན་
རླབས་ཤིག་ཐོབ་འོང་བ་རེད། དད་པ་མེད་ན་བྱིན་རླབས་ཀྱི་འཇུག་སྒོ་མེད་པ་རེད། བྱིན་
རླབས་མ་ཞུགས་ན་དངོས་གྲུབ་ཐོབ་རྒྱུ་ཡོད་པ་མ་རེད། སྒོ་དེ་ནས་འགག་འོང་གི་ཡོད་པ་
རེད། དད་པ་དང་མོས་གུས་ཟེར་རྒྱུ་དེ་མེད་ན་བྱིན་རླབས་འཇུག་སའི་ཡུལ་མེད་པ་ནི་ང་རྒྱལ་
གྱི་གོང་བུ་ལ་ཡོན་ཏན་གྱི་ཆུ་མི་འགོ་གསུངས་པ་དེ་རེད། དད་པ་མོས་གུས་གཅིག་ཀྱང་མེད་
པར་ཅི་ཞིག་འོང་འགྲོ་དགོས་བསམ་ནས། ཨུ་ཚུགས་དང་གླེན་གཏམ་རྐྱང་རྐྱང་བྱས་བསྡད་



ཕྱག་ཆེན་སྔོན་འགྲོའི་ཁྲིད་ཡིག
པས་ཡོང་གི་ཡོད་ལེ་མ་རེད། བཀའ་བརྒྱུད་གོང་མ་རྣམས་དམན་པའི་ས་བཟུང་། ཧྲུལ་པོའི་
གོས་གྱོན་ནས་རྟོགས་པའི་ནོར་བུ་དེ་རང་རང་གི་རྒྱུད་ལ་ཐོབ་འོང་བ་ཤ་སྟག་རེད། དེ་ཡིན་
དུས་ཐམས་ཅད་ཀྱིས་དེ་འདྲ་ལ་བསམ་བློ་ཐོངས། ཆོས་སྒྲུབ་དུས་སྒྲུབ་སྟངས་དེ་འདྲ་བྱེད་
དགོས་ཀྱི་ཡོད་ལེ་རེད། གྲྭ་བཙུན་རྣམས་ཀྱིས་གོ་དགོས་རྒྱུ་ཤེས་དགོས་རྒྱུ་ཡིད་ལ་གཞོག་
དགོས་རྒྱུ། ང་རང་གིས་ཤེས་ཚོད་ཁྱེད་རྣམ་པ་ལ་མདོར་བསྡུས་ཙམ་ཞུས་ན་དེ་འདྲ་རེད།
སྐབས་སུ་བབ་པ་ང་ཚོ་འབྲུག་པ་བཀའ་བརྒྱུད་ལ་ཚེ་ལུས་གཅིག་ལ་ཟུང་འཇུག་གི་གོ་འཕང་
འཐོབ་སྤྱད་ཀྱི་གདམས་ངག་ག་འདྲ་ཡོད་པ་རེད་ན། གདམས་ངག་བཀའ་རྒྱ་ཅན་ལྔ་ཟེར་བ།
བསྐྱེད་རྫོགས་རིམ་པ་གཉིས་ཀ་ཉམས་སུ་ལེན་སྤྱད་ཆ་ཚང་ཡོད་ལེ་རེད། ག་རེ་རེད་ན།
བསྐྱེད་རིམ་གྱི་ཕྱོགས་ནས་འགྲོ་བའི་མགོན་པོ་གཙང་པ་རྒྱ་རས་ཀྱི་ཐུགས་དམ་ལྷ་དགུ་ཞེས།
རྒྱུད་སྡེ་བཞི་ཡི་དཀྱིལ་འཁོར་གྱི་ལྷ་ཚོགས་རྣམས་ཀྱི་སྙིང་པོ་གཅིག་ཏུ་དྲིལ་བ། བདེ་མཆོག་
དངོས་གྲུབ་ཀྱི་སྐོར། ཕག་མོ་བྱིན་རླབས་ཀྱི་སྐོར། ལྷན་སྐྱེས་ཀུ་སཱ་ལིའི་སྐོར། གཏུམ་པོ་ནུས་
མཐུའི་སྐོར། བྱ་རོག་མ་བསྟན་སྲུང་གི་སྐོར་ཏེ་སྒྲུབ་ཐབས་སྐོར་ལྔ། རྡོ་རྗེ་སེམས་དཔའ་ཉེས་
ལྟུང་འཁྲུད་པའི་ཆོས་ཚན། ཀཾ་ཀ་ནི་ལས་སྒྲིབ་རྒྱུན་གཅོད་པའི་ཆོས་ཚན། ཚེ་དཔག་མེད་ཚེ་
བསྲིང་བའི་ཆོས་ཚན། ཐུགས་རྗེ་ཆེན་པོ་རྒྱུད་བྱིན་གྱིས་རློབ་པའི་ཆོས་ཚན་ཞེས་པ་འཕྲལ་དུ་
མཁོ་བ་འཕྲལ་དགོས་ཀྱི་ཆོས་བཞི་སྟེ། ཐུགས་དམ་ལྷ་དགུ་ཞེས་ཡོད་པ་དེ་དག་བསྐྱེད་རིམ་
གྱི་ཕྱོགས་སུ་གཏོགས་པ་རེད། རྫོགས་རིམ་གྱི་ཕྱོགས་ནས་བཤད་ན། ང་ཚོ་འབྲུག་པ་བཀའ་
བརྒྱུད་ལ་ལྟ་བ་ཕྱག་རྒྱ་ཆེན་པོ། སྒོམ་པ་ནཱ་རོའི་ཆོས་དྲུག །སྤྱོད་པ་རོ་སྙོམ་སྐོར་དྲུག །འབྲས་
བུ་རྟེན་འབྲེལ་རབས་བདུན། ཀུན་ལ་གཅེས་པ་བླ་མའི་རྣལ་འབྱོར་ཞེས་གདམས་ངག་
བཀའ་རྒྱ་ཅན་ལྔ་ཡོད་པ་རེད། གདམས་ངག་བཀའ་རྒྱ་ཅན་ལྔ་ཞེས་དེ་ལྟར་ལྔ་ཚན་དུ་བཅད་
ནས་ཉམས་སུ་ལེན་པ་པོ་གཙོ་བོ་འབྲུག་པ་བཀའ་རྒྱུད་ཀྱི་གདན་ས་བརྒྱུད་པ་རེད། ཡང་
གདམས་ངག་བཀའ་རྒྱ་ཅན་ལྔ་པོ་དེ། གཙང་པ་རྒྱ་རས་ཀྱིས་སྡོང་པོ་གསུམ་དུ་དྲིལ་ནས་ལྟ་
བ་དྭགས་པོ་ལུགས་ཞེས་ཕྱག་ཆེན་རེད། སྒོམ་པ་རས་ཆུང་ལུགས་ཞེས་སྙན་བརྒྱུད་ཀྱི་



གྲུབ་མཆོག་བླ་མའི་ཞལ་ལུང་།
གདམས་ངག་དང་ཆོས་དྲུག་བསྲེ་འཕོའི་གདམས་ངག་གི་སྐོར་ཐམས་ཅད་རེད། རྟེན་འབྲེལ་
ཁོ་བོ་ལུགས་ཞེས་གཙང་པ་རྒྱ་རས་ཁོང་ཉིད་ཙ་རིའི་གནས་སྒོ་ཕྱེས་ཚར་ནས་སྡོང་པོ་ཁ་ཊ་ལ་
ཕེབས་ཏེ། ང་ཚོས་རྒྱུན་དུ་འདོན་འདུག་རྒྱུ། དེ་ཚེ་དཀྱིལ་ཀྲུང་གཅིག་གིས་ཟླ་བ་གསུམ།
།ཡང་དག་འཇོག་ལ་སྙོམ་པར་ཞུགས་པའི་ཚེ། །རྣམ་གཟིགས་ལ་སོགས་སངས་རྒྱས་དཔའ་
བོ་བདུན། །མངོན་སུམ་བྱོན་ནས་ཟབ་མོའི་གདམས་པ་བསྩལ། ཅེས་པའི་ཚིག་ལ་གོ་བ་
ལེན་རྒྱུ་ཡིན་ན་གོ་རྒྱུ་ཡོད་པ་རེད། གོ་བ་མ་བླངས་ན་ཅི་བཤད་གདའཤེས་ལེ་མ་རེད། སྡོང་
པོ་ཁ་ཊཾ་དེ་རྡོ་རྗེ་ཕག་མོའི་ཕྱག་གཡོན་གྱི་གྲུ་མོ་ལ་ཡབ་ཧེ་རུ་ཀ་མཚོན་བྱེད་ཁ་ཊཾ་ག་ཡོད་པ་
དེ་ཡིན་ལེ་རེད། དེ་ན་ཟླ་བ་གསུམ་ལ་དཀྱིལ་ཀྲུང་གཅིག་གིས་མཉམ་པར་བཞག་ནས་ནང་
དུ་ཡང་དག་འཇོག་པ་ལ་སྙོམ་པར་ཞུགས་པའི་མཐར་སངས་རྒྱས་རབས་བདུན་མངོན་སུམ་
གྱིས་ཞལ་གཟིགས་ཤིང་སངས་རྒྱས་རབས་བདུན་རེ་རེས་རྟེན་འབྲེལ་རབ་བདུན་རེ་རེ་
གསུངས་པ་དེ། འགྲོ་བའི་མགོན་པོ་གཙང་པ་རྒྱ་རས་པས་བརྒྱུད་པ་གཞན་གྱིས་བར་དུ་མ་
ཆོད་པར་རྫོགས་པའི་སངས་རྒྱས་དངོས་ལས་གསན་པའི་གདམས་པ་རེད། གཞན་ལ་ཡིད་
སྨོན་བྱེད་ནས་ཧེབ་ལང་འདུག་དགོས་པ་མ་རེད། གདམས་ངག་ཁྱད་པར་ཅན་བརྒྱུད་ཐག་
ཉེ་པོ་དེ་འདྲ་ང་ཚོ་ལ་ཡོད་ལེ་རེད། དེ་ལ་རྟེན་འབྲེལ་ཁོ་བོ་ལུགས་ཞེས་རྟེན་འབྲེལ་དེ་ཁོང་
རང་གི་ལུགས་ཡིན་གསུངས། ལྟ་བ་དྭགས་པོ་ལུགས། སྒོམ་པ་རས་ཆུང་ལུགས། རྟེན་
འབྲེལ་ཁོ་བོ་ལུགས་ཏེ་གདམས་ངག་སྡོང་པོ་གསུམ་དྲིལ་དུ་གསུངས་པ་དེ་ནི་འབྲུག་པ་
བཀའ་བརྒྱུད་པའི་གདམས་ངག་གི་ཉིང་ཁུ་བསྡུས་ནས་གསུངས་པ་ཞིག་རེད།



ཕྱག་ཆེན་སྔོན་འགྲོའི་ཁྲིད་ཡིག
དངོས་གཞི་ཁྲིད་ཀྱི་རི་ལ།
དེ་ལས་ད་ལྟ་སྐབས་སུ་བབས་པ་གདམས་ངག་བཀའ་རྒྱ་ཅན་ལྔའི་ནང་གི་ལྟ་བ་
ཕྱག་རྒྱ་ཆེན་པོ་ཟེར་བ་དེ་རེད། ལམ་གྱི་རིམ་པ་ཉམས་སུ་ལེན་ནས་མཐར་ཐུག་ཟུང་འཇུག་
གི་གོ་འཕང་ཞིག་བརྙེས་དགོས་ན། གཞི་འཛིན་སའི་ལྟ་བ་ཞིག་ཡོད་དགོས་པ་རེད། གཞི་
འཛིན་སའི་ལྟ་བ་ཞིག་མེད་ན་ཟུང་འཇུག་གི་གོ་འཕང་སྒྲུབ་པའི་ཐབས་མེད་ལེ་རེད། ང་ཚོ་
བཀའ་བརྒྱུད་པ་རྣམས་ཀྱིས་ལྟ་བ་ཕྱག་རྒྱ་ཆེན་པོ་ལ་གཙོ་བོར་འཛིན་གྱི་ཡོད་པ་རེད། འོ་ན་
ངེད་ཅག་བཀའ་བརྒྱུད་པ་ལ་མ་གཏོགས་གཞན་ལ་ཕྱག་ཆེན་མེད་པ་ཨེ་རེད་ཟེར་ན། མེད་
པ་མ་རེད། རྒྱ་གར་གྲུབ་ཆེན་བརྒྱད་ཅུ་རྩ་བཞི་པོ་ཡོངས་སུ་རྫོགས་པ་ཕྱག་རྒྱ་ཆེན་པོ་ཁོ་ན་
ལ་བརྟེན་ནས་གྲུབ་པ་ཐོབ་པ་ཤ་སྟག་རེད། ཡང་རྒྱ་གར་ལ་གྲུབ་ཆེན་བརྒྱད་ཅུ་མ་གཏོགས་
མེད་པ་ཨེ་རེད་ཟེར་ན། དེ་ཡང་མ་རེད། རྒྱ་གར་ལ་གྲུབ་ཆེན་གྲངས་ལས་འདས་པ་ཡོད་པ་
རེད། དེ་དག་ལ་ལ་ཕྱག་ཆེན་ལ་བརྟེན། ལ་ལ་རྫོགས་ཆེན་ལ་བརྟེན་པ་སོགས་གདམས་
ངག་གི་རིམ་པ་སྣ་ཚོགས་ལ་བརྟེན་པ་རེད། དཔེར་ན་རྒྱ་གར་འཕགས་པའི་ཡུལ་ལ་པཎ་
ཆེན་བི་མ་ལ་སོགས་རྫོགས་པ་ཆེན་པོའི་ཆོས་ལ་བརྟེན་ནས་ཟུང་འཇུག་གི་གོ་འཕང་བརྙེས་
ཤིང་འཇའ་ལུས་འཕོ་བ་ཆེན་པོའི་སྐུ་འགྲུབ་སོང་བ་སོགས་རྙིང་མའི་ཕྱོགས་ཀྱི་གྲུབ་ཐོབ་
མང་པོ་ ཡོད་པ་རེད། ངེད་ཅག་གསར་མའི་ཕྱོགས་ནས་བཤད་ན། གྲུབ་ཆེན་བརྒྱད་ཅུ་རྩ་
བཞི་པོ་ཐམས་ཅད་ཕྱག་ཆེན་ཁོ་ན་ལ་བརྟེན་ནས་གྲུབ་པ་ཐོབ་པ་ཤ་སྟག་རེད། དེ་རྣམས་ཀྱི་
ཡི་དམ་ཡང་། གསང་བ་འདུས་པ་དང་ཀྱེའི་རྡོ་རྗེ་ལ་སོགས་པ་ཡི་དམ་གཞན་དང་གཞན་
ལ་བརྟེན་ནས་གྲུབ་པ་ཐོབ་པ་ཡང་ཡོད་མོད། མང་ཆེ་བ་འཁོར་ལོ་སྡོམ་པ་དང་རྡོ་རྗེ་ཕག་
མོ་གཉིས་ལ་བརྟེན་ནས་ཟུང་འཇུག་གི་གོ་འཕང་བརྙེས་སོང་བ་ཤ་སྟག་རེད། དེ་ཡིན་དུས་
ང་ཚོ་བཀའ་བརྒྱུད་པ་མང་ཆེ་བའི་ཡི་དམ་གྱི་གཙོ་བོ་འཁོར་ལོ་བདེ་མཆོག་དང་། མཁའ་
འགྲོའི་གཙོ་མོ་རྡོ་རྗེ་ཕག་མོ་རེད། ཆོས་སྐྱོང་ནི་བླ་མ་རང་རང་ལ་བཀའ་འབབ་ལུགས་རེ་རེ་



གྲུབ་མཆོག་བླ་མའི་ཞལ་ལུང༌།
ཡོད་ཀྱང་། བཀའ་བརྒྱུད་པ་མང་ཆེ་བའི་ཆོས་སྐྱོང་གི་གཙོ་བོ་མགོན་པོ་ཕྱག་བཞི་པ་རེད།
མགོན་པོ་ཕྱག་བཞི་པ་ནི་འཁོར་ལོ་བདེ་མཆོག་གི་རྒྱུད་ཀྱི་མཇུག་དེ་མ་ཐག་ཏུ་སྟོན་པ་བཅོམ་
ལྡན་འདས་ཀྱིས་ཏིང་ངེ་འཛིན་རྒྱུན་གཅིག་གི་སྟེང་ནས་གསུངས་པ། འཁོར་ལོ་བདེ་མཆོག་
དྲག་ཏུ་ཁྲོས་འོང་བ་ཞིག་རེད། ཕྱག་རྒྱ་ཆེན་པོ་ལ་གཅིག་མ་གཏོགས་མེད་པ་ཨེ་རེད་ཟེར་
ན། སྤྱིར་བཏང་ངོ་བོའི་ཆ་ནས་ཕྱག་རྒྱ་ཆེན་པོ་ལ་གཅིག་མ་གཏོགས་དབྱེ་བ་ཐ་དད་མང་པོ་
ཡོད་ལེ་མ་རེད། རྣམ་པའི་ཆ་ནས་དབྱེ་བ་ཐ་དད་པ་ཡོད་པ་རེད། དཔེར་ན་འབྲི་གུང་བཀའ་
བརྒྱུད་ཀྱི་སྐྱོབ་པ་འཇིག་རྟེན་གསུམ་གྱི་མགོན་པོ་སློབ་ཚོགས་དང་བཅས་པས་ཕྱག་རྒྱ་ཆེན་
པོ་ལྔ་ལྡན་ཞེས་ངེས་པ་ལྔ་རུ་བཅད་ནས་ཉམས་ལེན་མཛད་ཀྱི་ཡོད་པ་དང༌། ཀརྨ་བཀའ་
བརྒྱུད་ཀྱིས་ཕྱག་རྒྱ་ཆེན་པོ་སྐུ་གསུམ་ངོ་སྤྱོད་གཙོ་བོ་མཛད་ཀྱི་ཡོད་པ་དང་། ཁྲོ་ཕུ་བཀའ་
བརྒྱུད་སོགས་ཀྱིས་ཕྱག་རྒྱ་ཆེན་པོ་ཡི་གེ་བཞི་མ་གཙོ་བོ་མཛད་ནས་གསུང་གི་ཡོད་པ་རེད།
སྟག་ལུང་བཀའ་བརྒྱུད་སོགས་ཀྱིས་ཕྱག་རྒྱ་ཆེན་པོ་མོས་གུས་སྲོག་གི་འཁོར་ལོ་ཞེས་མོས་
གུས་རྩལ་འདོན་ལ་བརྟེན་ནས་གསུང་གི་ཡོད་པ་རེད། དེ་དག་ཀྱང་བཀའ་བརྒྱུད་བླ་མ་རང་
རང་གིས་ལམ་གྱི་རིམ་པ་ཉམས་སུ་བླངས་ནས་ཐུགས་རྒྱུད་ལ་དགོངས་རྟོགས་ཀྱི་ཡོན་ཏན་
སྐྱེ་ལུགས་མི་འདྲ་བའི་ཁྱད་པར་དང་། གདུལ་བྱའི་ངོ་སྐལ་ལའང་སློབ་མ་རྣམས་ཀྱི་རྒྱུད་ཚོད་
བླ་མས་མཁྱེན་ནས་དེའི་རྒྱུད་ཚོད་དང་འཚམས་པར་གང་དང་གང་ལ་མོས་པ་དེ་དང་དེ་ལ་
དེ་ལྟར་དུ་གསུངས་པས། དེའི་ཁྱད་པར་གྱིས་ཕྱག་ཆེན་ལ་ནང་གསེས་མི་འདྲ་བ་སྣ་ཚོགས་
པའི་མཚན་བཏགས་ནས། ཁྲིད་སྲོལ་དང་། ཁྲིད་ཀྱི་རྐང་གྲངས་གཅོད་ཚུལ་ལའང་ཅུང་ཙམ་
མི་འདྲ་བའི་ཁྱད་པར་དང་བཅས་ཏེ་གསུངས་པ་རེད། ང་ཚོ་འབྲུག་པ་བཀའ་བརྒྱུད་ཀྱི་ཕྱག་
རྒྱ་ཆེན་པོ་གང་རེད་ཟེར་ན། པཎ་ཆེན་ནཱ་རོ་པའི་ཞལ་ནས་ཕྱག་རྒྱ་ཆེན་པོ་རྣལ་འབྱོར་བཞི་
ཡི་རིམ་པ་ལ་བརྟེན་ནས་གསུངས་མཛད་པ་འདི་རེད། ང་ཚོའི་ཕྱག་རྒྱ་ཆེན་པོ་འདི་ཡི་མཚན་
ལ་ལྷན་ཅིག་སྐྱེས་སྦྱོར་ཟེར་བ་རེད། ཕྱག་རྒྱ་ཆེན་པོ་འདི་ལ་གྲུབ་ཐོབ་བརྒྱུད་པའི་ལོ་རྒྱུས་དང་།
བརྒྱུད་པ་དེ་ལས་བྱུང་བའི་གདམས་པ་གཉིས་ཡོད་ལེ་རེད། ཕྱག་རྒྱ་ཆེན་པོ་འདིའི་རྒྱུད་དང་



ཕྱག་ཆེན་སྔོན་འགྲོའི་ཁྲིད་ཡིག
བརྒྱུད་པའི་ལོ་རྒྱུས་ཀྱི་ཁུངས་གང་ལ་གཏུགས་ལེ་རེད་ཟེར་ན། ཕྱག་རྒྱ་ཆེན་པོ་འདིའི་རྒྱུད་
ཀྱི་ཁུངས་ནི། རྒྱུད་ཀྱི་རྒྱལ་པོ་རྙོག་པ་མེད་པའི་རྒྱུད་ལ་བརྟེན་ནས་སྟོན་པ་བཅོམ་ལྡན་འདས་
ཀྱིས་ཕྱག་རྒྱ་ཆེན་པོ་ལས་འཕྲོས་པའི་རྒྱུད་མང་པོ་གསུངས་པ་དེ་དག་དང་། ཕྱག་ཆེན་རྒྱ་
གཞུང་ཞེས་པོ་སྟི་ཆེ་བ་བཞི་ཡོད་པ་དེ་དག་རེད། ཕྱག་རྒྱ་ཆེན་པོ་ནི་སྤྱིར་རྒྱུད་ཐམས་ཅད་
དང་ལྷག་པར་མ་རྒྱུད་ཀྱི་རྒྱུད་སྡེ་རྣམས་ཀྱི་སྙིང་པོའི་བཅུད་གཅིག་ཏུ་དྲིལ་བཞག་པ་ཞིག་
རེད། དེའང་སྟོན་པ་བཅོམ་ལྡན་འདས་རྡོ་རྗེ་འཆང་ཞེས་སྟོན་པ་བཅོམ་ལྡན་འདས་ལོངས་
སྤྱོད་རྫོགས་པའི་སྐུ་ཡི་རྣམ་པར་བཞེངས་ནས་ངེས་པ་ལྔ་ལྡན་གྱི་ཚུལ་དུ་བཞུགས་པ་དེ་ཆོས་
སྐུ་རྡོ་རྗེ་འཆང་རེད། དེ་ལ་སྐབས་རེ་ཆོས་སྐུ་རྡོ་རྗེ་འཆང་། སྐབས་རེ་ལོངས་སྐུ་རྡོ་རྗེ་འཆང་
ཡང་ཟེར་བ་རེད། ཆོས་སྐུ་ལོངས་སྐུ་གཞི་མཐུན་གྱི་རྡོ་རྗེ་འཆང་དེས་རང་གི་དགོངས་བཅུད་
ཡེ་ཤེས་ཀྱི་མཁའ་འགྲོ་མ་རྡོ་རྗེ་རྣལ་འབྱོར་མ་དང་གསང་བའི་བདག་པོ་སོགས་ལ་བསྟན་པ་
དེ། ཙརྱཔ། ཀླུ་སྒྲུབ། ལྭ་བ་པ། མ་ཏི་སྐལ་པ་བཟང་མོ་སྟེ་བཀའ་བབ་བཞིའི་བླ་མ་ལ་བརྒྱུད་
པའམ། གསང་བའི་བདག་པོའི་རྣམ་འཕྲུལ་སློབ་དཔོན་ཏིལ་ལི་པ་ལ་རྡོ་རྗེ་འཆང་དང་རྡོ་རྗེ་
རྣལ་འབྱོར་མས་གསུངས་བཞག་པ་དེ་ཏིལ་ལི་པས་ནཱ་རོ་པ་ལ་གསུངས། ད་ལྟ་ང་ཚོ་འབྲུག་
པ་བཀའ་བརྒྱུད་ཀྱི་གདམས་ངག་བཀའ་རྒྱ་ཅན་ལྔ་ལས་བསྲེ་འཕོ་ཡི་སྐོར་འདི་ཚོ། བཀའ་
བབས་བཞི་ཡི་བླ་མ་སོ་སོ་ལས་ཏིལ་ལི་པས་གསན་ནས་ཐམས་ཅད་ཀྱི་དགོངས་བཅུད་དྲིལ་
བ་དེ། ནཱ་རོ་པ་ཡིས་དཀའ་བ་ཆེན་པོ་ཉི་ཤུ་རྩ་བཞི་སྤྱད་ནས་བླ་མ་བསྟེན་དུས། ཏིལ་ལི་པས།
ང་ཡི་རྟོགས་པ་ཁོང་ལ་ཡོད། །ཕྱི་རབས་རྟེན་གྱི་གང་ཟག་རྣམས། །རྟོགས་པར་འདོད་ན་ནཱ་
རོ་བསྟེན། །ཞེས་ཏིལ་ལི་དང་ན་རོ་གཉིས་དགོངས་རྟོགས་མཉམ་སོང་བའི་རྒྱུ་མཚན་གྱིས་དེ་
འདྲ་གསུངས་ལེ་རེད། ནཱ་རོ་པས་མར་པ་ལོ་ཙཱ་ལ་གནང་འོང་དུས། ཕྱག་རྒྱ་ཆེན་པོ་ལྷན་ཅིག་
སྐྱེས་སྦྱོར་ཟེར་བ་རེད། དེས་ན་ང་ཚོའི་ཕྱག་ཆེན་འདི་རྩ་བ་བཟུང་ས་དེ་དག་རེད། གཞན་
ཡང་མར་པ་ལོ་ཙཱས། མེ་ཏྲི་པའི་མདུན་ནས་ཀྱང་། མེ་ཏྲི་ལུགས་ཀྱི་ཕྱག་ཆེན་གསན་ཡོད་པ་
རེད། དག་སྣང་གི་སྒོ་ནས་ས་ར་ཧ་དང་མཇལ། ས་ར་ཧའི་མདུན་ནས་ཀྱང་ཕྱག་རྒྱ་ཆེན་པོའི་
16



གྲུབ་མཆོག་བླ་མའི་ཞལ་ལུང་།
གདམས་པ་གསན་པ་རེད། དེ་ཐམས་ཅད་མར་པ་ལོ་ཙཱ་ལ་ཆུ་བོ་གཅིག་འདྲེས་སུ་བཞུགས་
པ་དེ་མར་པ་ལོ་ཙཱས་མི་ལ་རས་པ་ལ་གནང་བ་རེད། མི་ལ་རས་པས་ཐུགས་སྲས་ཀྱི་སློབ་མ་
རྣམས་ལ་གནང་བས་གྲུབ་ཐོབ་མཁའ་སྤྱོད་བརྙེས་པ་གྲངས་མེད་པ་ཕེབས། སློབ་མ་ཐམས་
ཅད་ཀྱི་ནང་ནས་བརྒྱུད་འཛིན་གྱི་གཙོ་བོ་མཉམ་མེད་དྭགས་པོ་ཟླ་འོད་གཞོན་ནུ་དང་རས་
ཆུང་རྡོ་རྗེ་གྲགས་པ་གཉིས་ཀྱིས་བརྒྱུད་པའི་སྲོལ་རྐང་བཟུང་བ་རེད། དེ་ལས་དྭགས་པོ་ཟླ་
འོད་གཞོན་ནུས། འགྲོ་བའི་མགོན་པོ་ཕག་མོ་གྲུ་པ་དང་ཁམས་པ་དབུ་སེ་སོགས་བཀའ་
བརྒྱུད་ཆེ་བཞི་ལ་གནང་། ཁམས་པ་རྡོ་རྗེ་རྒྱལ་པོས་བཀའ་བརྒྱུད་ཆུང་བརྒྱད་ལ་གསུངས་
ནས། བཀའ་བརྒྱུད་ཆེ་བཞི་ཆུང་བརྒྱད་ཅེས་གྲགས་པ་བྱུང་། དེ་ཐམས་ཅད་ཀྱི་ཆོས་བརྒྱུད་
གང་ལ་ཐུག་པའི་ཆུ་མགོ་ནི་མར་པ་ལོ་ཙཱ་རེད། དེ་ནས་ཕྱག་རྒྱ་ཆེན་པོའི་རྒྱུད་མན་ངག་ལག་
ལེན་མཐའ་དཔྱོད་དང་བཅས་པ་མི་ལ་རས་པ་ལ་བཀའ་བབས་ནས། རིམ་པས་ང་ཚོ་ལ་ཕྱིར་
བརྒྱུད་འོང་བ་དེ་གསེར་གྱི་ཉག་ཐག་ལ་ནོར་བུ་བརྒྱུས་པ་འདྲ་ཞིག་མ་གཏོགས། བཟང་ངན་
གྱི་ཁྱད་པར་གཏན་ནས་མེད་པར་རང་ཚོའི་རྩ་བའི་བླ་མ་ལ་ཐུག་གི་བར་དུ་ཕེབས་ཡོད་པ་
རེད། དེ་ལྟར་གྲུབ་ཐོབ་ཀྱི་བརྒྱུད་པ་དེ་ཡང་ད་ལྟ་ལ་ཐུག་གི་བར་དུ་ཆོས་བརྒྱུད་གཞན་ལས་
ཁྱད་པར་དུ་འཕགས་པ། འབྲུག་པ་བཀའ་བརྒྱུད་འདི་ལ་གྲུབ་ཐོབ་མང་པོ་ཕེབས་པ་རེད།
དཔེར་ན། ངེད་ཀྱི་བླ་མ་རྗེ་བཙུན་ཆོས་མགོན་རིན་པོ་ཆེ། ཤེས་རབ་བློ་བཟང་། ཆོས་སྐྱོང་
དར་རྒྱས། སྟོབས་ལྡན་དབང་པོ་རྣམ་པ་ངས་ཕྱག་ཆེན་ཞུ་སའི་བླ་མ་རེད། ཁོང་རྣམ་པའི་བླ་
མ་ཤཱཀྱ་ཤྲཱི་རེད། ཤཱཀྱ་ཤྲཱི་ནི་རྒྱ་གར་འཕགས་པའི་ཡུལ་གྱི་གྲུབ་ཐོབ་དང་ཁྱད་པར་མེད་པ་
གྲུབ་པའི་དབང་ཕྱུག་བསམ་གྱིས་མི་ཁྱབ་པ་ཞིག་རེད། དེས་ན་ད་ལྟ་ལ་ཐུག་གི་བར་དུ་གྲུབ་
ཐོབ་ཀྱི་བརྒྱུད་པ་ཟམ་མ་ཆད་པ་བྱོན་ལུགས་དེ་འདྲ། གདམས་ངག་རྣམས་ཀྱང་དམ་ཚིག་
གི་སེལ་ལྷད་མ་ཞུགས། མཁའ་འགྲོའི་ཁ་བླངས་མ་ཡལ་བ་ཡོད་ལེ་རེད། སོ་སོས་རྒྱུ་མཚན་
ཤེས་པའི་སྒོ་ནས་དགའ་བ་ཞིག་སྒོམ་ཤེས་ན། དེ་དག་གི་རྗེས་ངེད་ཅག་གིས་ཀྱང་ཟིན་རྒྱུ་ཟིན་
བསྡད་ཡོད་པ་རེད། ཚང་མས་དེ་ཤེས་ཀྱི་ཡོད་རྒྱུའང་རེད་ལ་ཤེས་དགོས་རྒྱུ་ཞིག་ཀྱང་རེད།



ཕྱག་ཆེན་སྔོན་འགྲོའི་ཁྲིད་ཡིག
,
བརྒྱུད་བ་དེ་ལས་བྱུང་བའི་གདམས་པ་ནི།
བརྒྱུད་པ་དེ་ལས་བྱུང་བའི་གདམས་པ་ཕྱག་རྒྱ་ཆེན་པོ་ལྷན་ཅིག་སྐྱེས་སྦྱོར་གྱི་
ཁྲིད་ལ། སྔོན་འགྲོ་དང་དངོས་གཞི་གཉིས་ཡོད་པ་རེད། དེ་རིང་གི་སྐབས་སུ་སྔོན་འགྲོའི་
ནང་ནས་གོ་སླ་འཁྱེར་བདེའི་ཚུལ་དུ་དོན་ཉུང་ཉུང་ཞིག་བཤད། ད་ལྟ་ང་འདི་ན་མཚམས་ལ་
བསྡད། སྨོན་ལམ་འདྲ་བརྒྱབ། དམ་བཅའ་འདྲ་བཟུང་བའི་སྐབས་ཡིན་པས་ཉིན་གང་བོར་
ཁྲིད་འདོན་དགོས་ན་ཁྱེད་རྣམ་པའི་ཡིད་ལ་ཇི་ཙམ་ཟིན་ཡང་མི་ཤེས། བཤད་པའི་ལོང་ཁོམ་
ཡང་མི་གདའ། ང་ལ་ཡང་མགོ་ཆོད་རྭ་ཆོད་ཀྱི་ཐུན་དུམ་བུ་ཞིག་བཟུང་རྒྱུ་ཡོད་པ་དེ་ཁར་སང་
བདུན་གསུམ་གྱི་དམ་བཅའ་བྱས་བཞག་དུས། དེ་ཆག་འཕྲི་ཡང་གཏོང་མ་བྲ། དེ་ལ་ཞེན་པ་
འདྲ་ཡོད་ཤེ་གདའ། ཡང་ཆག་འཕྲི་གཏན་ནས་མི་གཏོང་བར་ངས་ཐུན་ཁ་བྲི་རྒྱུ་མིན། ཁྱེད་
རྣམ་པ་ལ་བཤད་གྲ་འགྲིག་གི་མེད་ཅེས་བཤད་ན་འོང་གི་མི་གདའ་ཁྱེད་རྣམ་པ་ཡང་ངས་
གོང་དུ་ཞུས་པ་བཞིན། ད་རིས་གནས་དུས་ཁྱད་པར་ཅན་འདི་འདྲ་ཞིག་ལ་སྨོན་ལམ་ལས་
འཕྲོ་དུས་ལ་བབས་བསྡད་ཡོད་པའི་སྐབས། ངས་དེ་འདྲ་འོང་གི་མེད་ཟེར་ནའང་མི་འགྲིག་
འདུག་པས་མདོར་བསྡུས་ཤིག་བཤད་རྒྱུ་ཡིན། དེ་ལ་སྔོན་འགྲོ་དང་དངོས་གཞི་གཉིས་
ཡོད་པ་རེད། སྔོན་འགྲོ་ལའང་། སྔོན་འགྲོ་ཐུན་མོང་བ་དང་ཐུན་མོང་མ་ཡིན་པ་གཉིས་ཡོད་
པ་རེད། དེ་ལས་ཐུན་མོང་བ་སྔོན་དུ་འགྲོ། དེའི་རྗེས་ནས་ཐུན་མོང་མ་ཡིན་པ་འགྲོ་དགོས་རྒྱུ་
དེ། དེ་སྔ་ཡན་ཆད་ཀྱི་བཀའ་བརྒྱུད་བླ་མ་གོང་མ་རྣམ་པའི་ཕྱག་རྒྱུན་རེད། དེ་ལ་དང་པོ་སྔོན་
འགྲོ་ཐུན་མོང་བས་རྒྱུད་སྦྱངས། དེ་ནས་ཐུན་མོང་མ་ཡིན་པས་བློ་ལས་སུ་རུང་བར་བྱེད། དེ་
ནས་ཕྱག་རྒྱ་ཆེན་པོའི་དངོས་གཞི་ལ་འཇུག་དགོས་པ་རེད། ཐུན་མོང་དང་ཐུན་མིན་གཉིས་
ཀ་མཉམ་དུ་བསྲེ་ནས། ཤ་ཆོད་ཀོ་ཆོད་བྱེད་རྒྱུའི་ལུགས་ཀ་དེ་སྔ་ཡན་ཆད་ལ་ཡོད་པ་མ་རེད།
སྔོན་འགྲོ་སྔོན་འགྲོ་ལ་བཤད། བཤད་རིམ་བཞིན་དུ་བསྒོམ། དངོས་གཞི་ལའང་ཐུན་རེ་རེ་
བཞིན་དུ་བཤད། རེ་རེ་བཞིན་དུ་སྒོམ་དགོས་པ་རེད། དེ་རིང་འདིའི་གྲལ་ལ་འདུག་མི་མང་
}8



གྲུབ་མཆོག་བླ་མའི་ཞལ་ལུང་།
ཆེ་བ་སྔོན་འགྲོ་ཞོག་ཚར་བ་ཤ་སྟག་རེད། སྔོན་འགྲོ་མ་ཞོག་པ་ཡང་ཉུང་ཙམ་ཡོད་ལེ་རེད།
སྔོན་འགྲོ་མ་ཞོག་པའི་གྲྭ་བཙུན་རྣམས་ཀྱིས་སྔོན་འགྲོ་གཞོག་འོང་རྒྱུ་ཐག་ཆོད་པ་རེད། དེ་ལ་
ཅི་བཤད་དགོས་ལེ་མ་རེད། གྲྭ་བཙུན་མིན་པ་སྐྱ་རྒྱུད་ཀྱང་ཁོང་ཅག་གཅིག་གཉིས་ཤིག་ཡོད་
ཐལ། ཆོས་ཞུ་དུས་ཧེབ་བྱེད། སྒྲུབ་དུས་ཕྱི་ནུད་བྱས་པས་ཕན་པ་ཡོད་པ་མ་རེད། ཞུས་པ་དེ་
སྒྲུབ་དགོས་པ་རེད། ཁྱེད་ཚོས་ཕྱག་རྒྱ་ཆེན་པོའི་རྣལ་འབྱོར་བཞིའི་རིམ་པ་ཉམས་སུ་ལེན་
ཟེར་བ་དེ་ཧ་ཅང་དཀའ་མོ་རེད། ཡིན་ནའང་གཅིག་ཞུས་ཚར་དུས་སྔོན་འགྲོ་ཙམ་ཞིག་ངེས་
པར་དུ་མ་ཞོག་ཐབས་མེད་རེད། དེ་ཡིན་དུས་ང་ཚོའི་ཕྱག་ཆེན་གྱི་སྔོན་འགྲོ་ལ། སྔ་མ་རྒྱལ་
དབང་ཆོས་རྗེའི་གསུང་གི་སྔོན་འགྲོ་ཉུང་ཉུང་ཞིག་དང་། ངག་དབང་ཆོས་རྒྱལ་གྱི་གསུང་སྔོན་
འགྲོ་ཉུང་ཉུང་ཞིག་ཀྱང་ཡོད་པ་རེད། ཀུན་གཟིགས་ཆོས་སྣང་གི་སྔོན་འགྲོ་ལ་དེ་དག་ལས་
རྒྱས་ཙམ་ཞིག་ཡོད་པ་རེད། སྔོན་ཆད་དེ་ཚོའི་སྟེང་ནས་སྔོན་འགྲོ་གཞག་མཛད་ལེ་ཡིན་ས་
རེད། ད་ལྟ་ང་ཚོ་ཁམས་ཕྱོགས་ཕལ་ཆེར་ཁམས་པའི་སློབ་བརྒྱུད་ཡིན་པས་ཁམས་པ་ཀུན་
དགའ་བསྟན་འཛིན་གྱི་ཕྱག་ཆེན་སྔོན་འགྲོའི་ངག་འདོན་དངོས་གཞིའི་རྩ་ཐོ་དང་བཅས་པ་
ཞེས་པ་འདིའི་སྟེང་ནས་གཞོག་ལེ་རེད། ཡར་དབུས་ཕྱོགས་ནས་ཀུན་གཟིགས་ཆོས་སྣང་གི་
སྔོན་འགྲོའི་སྟེང་ནས་གཞོག་མཛད་ལེ་ཡིན་ས་རེད། སྔོན་འགྲོ་འདི་ལ་དང་པོ་བླ་མ་དང་ཆོས་
ལ་དད་པས་གཞི་བཟུང་། སྔོན་འགྲོ་ཐུན་མོང་བས་བློ་ལེགས་པར་བཀོལ། ཐུན་མོང་མ་ཡིན་
པས་རྒྱུད་རྣམ་པར་སྦྱོང༌། དངོས་གཞི་དོན་དམ་སེམས་ཉིད་སྒོམ་དོན་བརྩོན། རྗེས་དགེ་བ་
རྫོགས་བྱང་དུ་རྒྱས་འདེབས། ཐུན་མཚམས་རྒྱུན་གྱི་རྣལ་འབྱོར་ཡང་དག་པར་སྐྱོང་བ་དང་
དྲུག་ཅེས། ས་བཅད་དྲུག་གི་སྒོ་ནས་གསུངས་ཡོད་པ་རེད། །
དང་བོ། བླ་མ་དང་ཆོས་ལ་དད་པས་གཞི་བཟུང་བ་ནི། །
དང་པོ་བླ་མ་དང་ཆོས་ལ་དད་པས་གཞི་བཟུང་བ་དེ་གང་རེད་ན། ད་ལྟ་ངས་གོང་དུ་
བཤད་པའི་ཕྱག་རྒྱ་ཆེན་པོའི་གདམས་པ་འདི་གང་ལས་བརྒྱུད་པ་རྡོ་རྗེ་འཆང་ནས་ད་ལ་ཐུག་



ཕྱག་ཆེན་སྔོན་འགྲོའི་ཁྲིད་ཡིག་
གི་བར་དུ་བྱོན་པའི་བླ་མ་དེ་ཐམས་ཅད། རྣམ་མཁྱེན་རྫོགས་པའི་སངས་རྒྱས་ཉག་གཅིག་
དངོས། །ཐུགས་ཀྱི་དགོངས་པ་ཆོས་ཀྱི་དབྱིངས་སུ་མཉམ། །རྣམ་པ་གང་འདུལ་དེར་སྣང་སོ་
སོ་ཙམ། །ཞེས་འདོན་འདུག་རྒྱུ་དེའི་དོན་ལ་བསམ་བློ་རེ་ཐོངས་དང་བླ་མ་ལ་དད་པས་གཞི་
བཟུང་བ་ཕལ་ཆེར་དེ་ན་ཚང་ནས་ཡོད་པ་རེད། བརྒྱུད་པའི་བླ་མ་དེ་ཐམས་ཅད་རྣམ་མཁྱེན་
རྫོགས་པའི་སངས་རྒྱས་ཉག་གཅིག་དངོས། ཞེས་དེ་དག་ཐམས་ཅད་སངས་རྒྱས་རྐྱང་རྐྱང་
ཡིན་ཞིང་ཐམས་ཅད་ཐུགས་ཀྱི་དགོངས་པ་ཆོས་ཀྱི་དབྱིངས་སུ་རོ་མཉམ་པས། དེ་ལ་བཟང་
ངན་དང་མཐོ་དམན་བྲི་གང་སོགས་གང་ཡང་མེད་པ་ཤ་སྟག་ཡིན་གསུངས། རྣམ་པ་གདུལ་
བྱའི་རིམ་པ་བཞིན་དུ་བླ་མ་དེའི་སྤྲུལ་སྐུ། དེའི་སྤྲུལ་སྐུ་ཞེས་སྐྱེ་རྒྱུད་རིམ་པས་ཐོན་འོང་དུས།
གདུལ་བྱ་སློབ་མ་རྣམས་ཀྱི་ངོ་སྐལ་ལ་རྣམ་པ་གང་འདུལ་དེར་སྣང་སོ་སོ་ཙམ་རེད། དཔེར་
ན་ངེད་ཚོའི་བླ་མ་དེ་རྣམ་པའི་བླ་མ་ཤཱཀྱ་ཤྲཱི་དང་གྲུབ་ཆེན་ཚོགས་གཉིས་འབྲུ་འཇམ་དབྱངས་
གྲགས་པ་ལ་སོགས་པའི་རྣམ་པར་ཕེབས་པ་རེད། ངེད་ཅག་གི་ངོ་སྐལ་དུ་གྱུར་པ་ལ། བླ་
མ་ཆོས་ཀྱི་མགོན་པོ། བྱམས་མེ་ལྷ་མཆོག །ཚོགས་གཉིས་སྤྲུལ་སྐུ་གོང་མ། ཤེས་རབ་བློ་
བཟང་། ཆོས་སྐྱོང་དར་རྒྱས། སྟོབས་ལྡན་དབང་པོ་ལ་སོགས་པའི་རྣམ་པར་ཕེབས་ལེ་རེད།།
དེས་ན་རྣམ་པ་གང་འདུལ་དེར་སྣང་སོ་སོ་ཙམ། ཞེས་ཤཱཀྱ་ཤི་ཞེས་བླ་མ་གཅིག་ཆོས་སྐྱོང་
དར་རྒྱས་ཞེས་བླ་མ་གཅིག་སྟེ། རྣམ་པ་གཉིས་རེད། དོན་དུ་ཐུགས་རྒྱུད་ཀྱི་ངོ་བོའི་ཆ་ནས་
སངས་རྒྱས་གཅིག་མ་གཏོགས་གཉིས་མེད་པ་རེད། རྡོ་རྗེ་འཆང་ནས་ད་ལ་ཐུག་གི་བར་
བཀའ་བརྒྱུད་བླ་མ་ཐམས་ཅད་དགོངས་རྒྱུད་ཀྱི་ཡེ་ཤེས་དེ་སངས་རྒྱས་ཡིན་པ་མཉམ་འདུག་
ལེ་རེད། དེ་ལ་བཟང་ངན་གྱི་དབྱེ་བ་མེད་པར་རྟོགས་པ་དེ་བླ་མ་ལ་དད་པས་གཞི་བཟུང་བ་
རེད། རྒྱུ་མཚན་དེ་ཡིས། དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྙིང་གར་པདྨའི་
ཟེའུ་འབྲུ་ལ། །འབྲལ་བ་མེད་པར་རྟག་པར་བཞུགས་ནས་ཀྱང༌། །སྐུ་གསུང་ཐུགས་ཀྱི་བྱིན་
གྱིས་བརླབ་ཏུ་གསོལ། །ཞེས་རང་གི་རྩ་བའི་བླ་མ་ལ་དེའི་ཡན་ཆད་བརྒྱུད་པའི་བླ་མ་ཡོངས་
སུ་རྫོགས་པའི་བྱིན་རླབས་འདུས་ནས་ཡོད་པས་ཁྱད་པར་དུ་འཕགས་ཞེས་གསུངས་པ་རེད།
JID
{ }



གྲུབ་མཆོག་བླ་མའི་ཞལ་ལུང་།
མཉམ་མེད་བཀའ་བརྒྱུད་འབྲུག་པའི་རྗེ་བཙུན་རྣམས། །ཚིག་དང་ཉམས་ཙམ་ཕྱི་བརྒྱུད་མ་
ཡིན་པའི། །རྟོགས་པ་དོན་བརྒྱུད་ངོ་མཚར་རྨད་དུ་བྱུང་། །མི་ཕྱེད་དད་པ་འགྱུར་མེད་བརྟན་
པར་བྱ། །ཞེས་མཉམ་མེད་བཀའ་བརྒྱུད་འབྲུག་པའི་རྗེ་བཙུན་བླ་མ་འདི་དག་ཐམས་ཅད། །
ཚིག་ཙམ་གྱི་བརྒྱུད་པ་དང་། ཉམས་བན་བུན་ཙམ་གྱི་བརྒྱུད་པ་ལྟ་བུ་ཕྱི་ཚུལ་ཙམ་གྱི་བརྒྱུད་
པ་མ་ཡིན་པར། རྟོགས་པ་དོན་གྱི་བརྒྱུད་པ་ཞེས་བླ་མ་གཅིག་གི་ཐུགས་རྒྱུད་ལ་རྟོགས་པ་
དོན་གྱི་ནོར་བུ་ཅི་འདྲ་ཡོད་པ་དེ་སློབ་མ་ལའང་ཆ་ཚང་འཕོས་སོང་བ་དེ་འདྲའི་རྟོགས་པ་དོན་
གྱི་བརྒྱུད་པ་ངོ་མཚར་རྨད་དུ་བྱུང་བ་ཡིན་གསུངས། དེ་ཡིན་པའི་རྒྱུ་མཚན་ཤེས་པའི་སྒོ་ནས་
འབྲུག་པ་བཀའ་བརྒྱུད་ཀྱི་སློབ་མ་རྣམས་ལ། རང་རང་གི་མེ་ཏོག་ཕོག་པའི་ལྷ་སྐལ་ཡིན་
པས། རྐྱེན་གཞན་གྱིས་འཕྲོག་མི་ཐུབ་པའི་དད་པ་འགྱུར་མེད་བརྟན་པར་བྱ་ཞེས། དད་
པ་འགྱུར་བ་མེད་པའི་མོས་གུས་ཡོད་དགོས་གསུངས་པ་རེད། རིང་ལམ་དྲང་དོན་ཐེག་པ་
དམན་ལས་འཕགས། །ཐེག་ཆེན་གསང་སྔགས་ཟབ་དོན་ཉིང་ཁུ་མཆོག །གནས་ལུགས་
རང་བཞིན་ཕྱག་རྒྱ་ཆེན་པོའི་ཆོས། །བསྐལ་སྟོང་རྙེད་དཀའ་དེང་འདིར་སྤྲོ་བས་འཇུག །ཅེས་
སྟོན་པ་བཅོམ་ལྡན་འདས་ཀྱིས། རྒྱུ་མཚན་ཉིད་ཐེག་པ་ནས་གསུངས་པའི་དྲང་དོན་གྱི་ལམ་
ནས་འཚང་རྒྱ་དགོས་ན། བསྐལ་ཆེན་གྲངས་མེད་གསུམ་དུ་ཚོགས་བསགས་ནས་མཐར་
མངོན་པར་རྫོགས་པར་འཚང་རྒྱ་བ་ནི་ཧ་ཅང་ཐག་རིང་བའི་རིང་ལམ་རེད། དེ་ལས་ཁྱད་
པར་དུ་འཕགས་པ། ད་ལྟའི་གདམས་ངག་འདི་ཐེག་པ་ཆེན་པོའི་ཆོས་ཀྱི་ཉིང་ཁུ། གསང་བ་
ཟབ་མོའི་མཛོད། གང་ཟག་རང་རང་གིས་ནུས་ན་བསྐལ་ཆེན་གྲངས་མེད་གསུམ་ཕར་ཞོག །
སྐྱེ་བ་མང་པོ་ཡང་བརྒྱུད་མི་དགོས་པར། ཚེ་གཅིག་ལུས་གཅིག་གིས་འཚང་རྒྱ་ཐུབ་པའི་
གདམས་ངག་དེ་འདྲ་རེད། ཚེ་ལུས་གཅིག་གིས་སངས་རྒྱས་སོང་བའི་བཀའ་བརྒྱུད་གོང་མ་
མང་པོ་ཡོད་ལེ་རེད། དེའིགདམས་ངག་དེ་གང་རེད་ན། ཐེག་པ་ཆེན་པོ་གསང་སྔགས་ཟབ་
མོའི་དོན་གྱི་སྙིང་པོའི་བཅུད་ཐམས་ཅད་ཕྱུངས་བ་ཕྱག་རྒྱ་ཆེན་པོ་འདི་ཡིན་གསུངས། ཕྱག་
རྒྱ་ཆེན་པོ་ཞེས་པ་དེ་གང་རེད་ན། སང་ཉིན་དངོས་གཞིའི་སྐབས་ཕྱག་རྒྱ་ཆེན་པོའི་ངོ་བོ་ངོས་



ཕྱག་ཆེན་སྔོན་འགྲོའི་ཁྲིད་ཡིག
བཟུང་ནས། བཤད་རྒྱུ་ཡོད་པ་བཞིན་རང་གི་སེམས་ཉིད་ཡིད་བཞིན་གྱི་ནོར་བུ། རང་བབས་
ཀྱི་ཤེས་པ། དེའི་ངང་ནས་རྟོགས་པའི་ནོར་བུ་དྭངས་སྙིགས་ཕྱེས་ནས་དྭངས་སུ་བསྒྲུང་འོང་
བའི་སྙིང་པོ་དེ་ཕྱག་རྒྱ་ཆེན་པོ་འདི་ཡིན་པ་རེད། ཆོས་འདི་འདྲ་ནི་བསྐལ་པ་སྟོང་དུ་བཙལ་
ཡང་རྙེད་པར་དཀའ་བའི་ཆོས་རེད། །རང་གི་སྔོན་བསགས་ཀྱི་བསོད་ནམས་དང་སྨོན་ལམ་
གྱི་སྟོབས་ཀྱིས་ད་རེས་ཆོས་འདི་འདྲ་ཞིག་མཇལ་ལེ་རེད། དེ་ཉིད་ཀྱི་ཚིག་ཁ་ཡིས་འདོན་
ཅིང་དོན་ཡིད་ལ་བསམ་དགོས་པ་རེད། དང་པོ་བླ་མ་དང་ཆོས་ལ་དད་པས་གཞི་བཟུང་བ་
ཟེར་རྒྱུ་དེ་འདི་རེད། དེའི་སྐབས་སུ་འདོན་བྱ། དཔལ་ལྡན་རྩ་བའི་བླ་མ་རིན་པོ་ཆེ། །ཞེས་པ་
ནས། བསྐལ་སྟོང་རྙེད་དཀའ་དེང་འདིར་སྤྲོ་བས་འཇུག །ཅེས་པའི་བར་དེ་རེད།
གཉིས་པ། སྔོན་འགྲོ་ཐུན་མོང་བས་བློ་ལེགས་པར་བཀོལ་བ་ནི།
གཉིས་པ། སྔོན་འགྲོ་ཐུན་མོང་བས་བློ་ལེགས་པར་བཀོལ་བ་ཞེས། ཆོས་བསྒྲུབ་
དུས་དང་པོ་ངེས་འབྱུང་རྣམ་པར་དག་པ་ཞིག་རྒྱུད་ལ་མ་སྐྱེས་ན། ཆོས་པ་ཡང་དག་ཅིག་ཡོང་
ཐབས་བྲལ་བ་རེད། དེས་ན་ངེས་འབྱུང་ཡང་དག་པ་ཞིག་རྒྱུད་ལ་སྐྱེ་དགོས་ན། བློ་ལྡོག་
རྣམ་པ་བཞི་ལ་བརྟེན་ནས་སྐྱེ་དགོས་པ་རེད། བློ་ལྡོག་རྣམ་པ་བཞིས་གང་ལས་བློ་ལྡོག་ན།།
འཁོར་བའི་ཆོས་ལས་བློ་ལྡོག་དགོས་པ་རེད། ལྡོག་ཟེར་བ་ཡང་ཕར་འགྲོ་དུས་འགྲོ་བ་རེད།
ཚུར་ཁ་འཁོར་འོང་བ་དེ་ལྡོག་པ་རེད། དེ་ཡིན་དུས་འཁོར་བའི་ཆོས་འདི་ལས་བློ་ལྡོག་ནས།
འཁོར་བའི་ཆོས་འདི་བསྒྱུར་ཐུབ་དགོས་པ་རེད། འཁོར་བའི་ཆོས་འདི་ཕར་བསྐྱུར་ནས་ཐར་
པ་དམ་པའི་ཆོས་ཀྱི་ཕྱོགས་སུ་ཚུར་འགྲོ་བ་དེ་བློ་ལྡོག་པ་རེད། བློ་ལྡོག་སྤྱད་ཀྱི་ཐབས་ལ་
བཞི་ཡོད་པས་བློ་ལྡོག་རྣམ་བཞི་ཟེར་བ་རེད། ཚེ་སྔ་མོ་གཅིག་གིས་ཁྲམ་གཏམ་བྱེད་ཞོར།
ཁོ་རེ་བློ་འདོགས་རྣམ་བཞི་དེ་ཅི་རེད་ཟེར་དུས། གྲི་གློ་ལྡིས་ཁབ་ཤུབས་འབུག་ཤུབས་བཞི་
རེད་ཅེས་བཤད་ལེ་རེད། ཡང་དག་པའི་དོན་དྲི་རྒྱུ་དེ་མི་དྲི། ལོག་པའི་འགྲེལ་བ་ཞིག་རྒྱག་
ནས་དེ་རྩེ་སྤྱད་དགོད་སྤྱད་བྱེད་ཅིང་འདུག་པ་དེ་དག་ཕྱིན་ཅི་ལོག་འོང་འགྲོ་བ་རེད། ཆོས་
25



གྲུབ་མཆོག་བླ་མའི་ཞལ་ལུང་།
དང་ཆོས་མིན་གྱི་བྱ་བ་གཉིས་ཀྱི་ནང་ནས་ཆོས་མིན་གྱི་བྱ་བའི་ཕྱོགས་སུ་གཏོགས་འགྲོ་ལེ་
རེད། དེ་འདྲ་མི་བྱེད་ནས་ཚིག་དོན་གཉིས་ཀར་དོ་སྣང་བྱེད་དགོས་པ་རེད།
༡༽ དལ་འབྱོར་རྙེད་པར་དཀའ་བའི་ཁྲིད་ནི།
བློ་ལྡོག་རྣམ་པ་བཞིའི་ནང་ནས་དང་པོ་དལ་འབྱོར་རྙེད་པར་དཀའ་བ་ནི། ཐོག་
མེད་འཁོར་བའི་སྐྱེ་མང་ཉམ་རེ་ཐག ད་རེས་དལ་འབྱོར་རིན་ཆེན་ཐོབ་པ་འདི། །རྒྱུ་རྐྱེན་
ཅི་ནས་རྙེད་དཀའ་ཕན་འདོགས་ཆེ། །འདུན་མ་མ་ནོར་གཏན་དོན་ཆོས་ལ་དྲིལ། །ཞེས་རང་
ཉིད་ཚེ་འཁོར་བ་ཐོག་མ་མེད་པ་ནས་ད་ལ་ཐུག་གི་བར་དུ། གྲངས་བརྩི་བརྗོད་ལས་འདས་
པའི་སྐྱེ་བ་མང་པོ་བརྒྱུད་ནས། ཁམས་གསུམ་འཁོར་བ་འགྲོ་བ་རིགས་དྲུག་གི་གནས་འདི་
ནི་ལུས་མང་པོ་བླངས། ཡུན་རིང་ལ་དོས་དྲག་པོའི་སྡུག་བསྔལ་མྱོང་ནས་འཁྱམས་ཤིང་། སྐྱེ་
རྒ་ན་འཆིའི་སྡུག་བསྔལ་ལས་མ་ཐར་ནས། ད་རེས་ཀྱང་སྐྱེ་རྒ་ན་འཆིའི་སྡུག་བསྔལ་གྱི་ནང་
ལ་ཆུད་པའི་ལུས་འདི་བླངས་པ་རེད། འོན་ཀྱང་དེའི་ནང་ནས་སྐལ་པ་བཟང་པོ་ཞིག་ལ་རང་
གི་ཚེ་རབས་སྔོན་གྱི་ལས་དང་སྨོན་ལམ་གྱི་འཕེན་པ་ལ་བརྟེན་ནས། ད་རེས་དལ་འབྱོར་གྱི་
ལུས་རྟེན་ཐེངས་གཅིག་རྙེད་པ་རེད། ད་རེས་ཀྱི་ལུས་རྟེན་འདི་ལ་དལ་བ་བརྒྱད་འབྱོར་པ་
བཅུ་ཚང་བ་ཞིག་རེད། དལ་བ་བརྒྱད་ཟེར་བ་ནི་དམྱལ་བ། ཡི་དྭགས། དུད་འགྲོ། ཚེ་རིང་
གི་ལྷ། ལོག་ལྟ་ཅན། ཀླ་ཀློ་ཞེས་པ་ཆོས་མི་དར་བའི་ས་ལ་སྐྱེས་ཤིང་ཆོས་ལ་སྤྱོད་པའི་སྐལ་
པ་མེད་པ་ལ་ཟེར་ལེ་རེད། སངས་རྒྱས་མ་བྱོན་པའི་ཞིང་ལ་སྐྱེས་པ་སངས་རྒྱས་ཀྱིས་སྟོང་
པ། ལྐུགས་པ་ཞེས་པ་ཁ་ལྐུགས་ཚར་དུས་ཡིད་ཀྱང་ལྐུགས་རྣ་བ་ཡང་འོན་ནས་ཆོས་བསྒྲུབ་
པའི་གོ་སྐབས་དང་སྐལ་པ་མེད་པ་རེད། དེས་ན་བརྒྱད་པོ་དེ་དག་ཏུ་སྐྱེས་ན་མི་ཁོམ་པ་རེད།
མི་ཁོམ་པའི་གནས་བརྒྱད་པོ་དེའི་ལྡོག་ཕྱོགས་ཁོམ་པ་དེ་དལ་བ་རེད། ད་ལྟའི་ལུས་འདི་
དམྱལ་བ་ཚ་གྲང་གི་སྡུག་བསྔལ། ཡི་དྭགས་བཀྲེས་སྐོམ་གྱི་སྡུག་བསྔལ། དུད་འགྲོ་བཀོལ་
སྤྱོད་ཀྱི་སྡུག་བསྔལ་ཡོད་པ་སོགས་སུ་མ་སྐྱེས་པར་མི་ལུས་མཚན་ཉིད་དང་ལྡན་པ་དབང་
23



ཕྱག་ཆེན་སྔོན་འགྲོའི་ཁྲིད་ཡིག
པོ་ཚང་བ་ཞིག་ཏུ་སྐྱེས་པ་འདི་དལ་བ་བརྒྱད་རེད། འབྱོར་པ་བཅུ་ནི། རང་ངོས་ནས་འབྱོར་
དགོས་པ་རང་འབྱོར་ལྔ། གཞན་ལ་ལྟོས་ནས་འབྱོར་དགོས་པ་གཞན་འབྱོར་ལྔ་སྟེ་བཅུ་
རེད། ད་རེས་མི་ཁོམ་པའི་གནས་དེ་དག་ཏུ་མ་སྐྱེས་ནས་མི་ཡི་ལུས་བླངས། ཡུལ་གྱི་དབུས་
ཆོས་དར་ས་ལ་སྐྱེས། དབང་པོ་ཐམས་ཅད་ཚང་། ལས་ཀྱི་མཐའ་མ་ལོག་ནས་སངས་རྒྱས་
ཀྱི་ཆོས་ལ་དད་པ་བྱེད་པའི་ལས་འཕྲོ་དང་ལྡན་པ། གནས་ལ་དད་པའམ་ཆོས་ལ་དད་པ་
རང་ཉིད་ཐར་པ་དང་ཐམས་ཅད་མཁྱེན་པའི་གོ་འཕང་སྒྲུབ་པའི་ཐབས་དམ་པའི་ཆོས་འདི་
རེད་བསམ་ནས་སེམས་ཀྱི་དད་པ་སྐྱེས་པ་རང་འབྱོར་ལྔ་རེད། གཞན་འབྱོར་ལྔ་ནི། སངས་
རྒྱས་བྱོན། སངས་རྒྱས་ཀྱིས་ཆོས་གསུངས། བསྟན་པ་གནས། བསྟན་པའི་རྗེས་སུ་ཞུགས།
གཞན་ལ་སྙིང་བརྩེ་བའི་སྙིང་རྗེའི་སེམས་རང་གི་རྒྱུད་ལ་ཡོད་པ་ལྔ་དེ་གཞན་ངོས་ལ་བརྟེན་
ནས་འབྱོར་དགོས་པས་གཞན་འབྱོར་ཟེར་ལེ་རེད། དེ་ཡང་སངས་རྒྱས་མ་བྱོན་པའི་ཞིང་ལ་
མ་སྐྱེས་པར། ད་ལྟ་སངས་རྒྱས་བྱོན་པའི་ཞིང་ལ་སྐྱེས། སངས་རྒྱས་ཀྱིས་ཆོས་མ་གསུངས་
ནས་མཉམ་པར་བཞག་པའི་སྐབས་ལ་མ་ཁེལ་བར་ཆོས་གསུངས། ཆོས་གསུངས་པ་དེ་ཡང་
སངས་རྒྱས་བསྟན་པའི་གནས་ཚད་རྫོགས་སོང་ཚར་བའི་སྐབས་དང་མ་ཁེལ་བར། སངས་
རྒྱས་ཀྱི་བསྟན་པ་གནས་བཞིན་པ། རང་ཉིད་བསྟན་པ་ལ་མ་དད་ནས་རྗེས་སུ་མ་ཞུགས་ན་
ཕན་མེད་པ་ལས། དེའི་རྗེས་སུ་ཞུགས་པ། གཞན་ལ་སྙིང་བརྩེ་བའི་སྒོ་ནས་ཐེག་པ་ཆེན་པོའི་
ཆོས་ཉམས་སུ་ལེན་པ་སྟེ་གཞན་ངོས་ནས་འབྱོར་དགོས་པའི་གཞན་འབྱོར་ལྔ་སྟེ་འབྱོར་བ་
བཅུ་རེད། དེ་བཅོ་བརྒྱད་ཚང་བ་ལ་དལ་བརྒྱད་འབྱོར་བཅུ་ཚང་བའི་དལ་འབྱོར་གྱི་མི་ལུས་
ཞེས་ཆོས་བསྒྲུབས་ན་སྒྲུབ་ཆོག་ཆོག་གི་རྟེན་ཁྱད་པར་དུ་འཕགས་པ་དེ་ཡིན་དུས། ད་རེས་
དལ་འབྱོར་འདི་ནི་ཡིད་བཞིན་ནོར་བུ་རིན་པོ་ཆེ་ལས་ཀྱང་གལ་ཆེ་བ་ཞིག་ཡིན་གསུངས། ད་
རེས་དལ་འབྱོར་རིན་ཆེན་ཐོབ་པ་འདི། །རྒྱུ་རྐྱེན་ཅི་ནས་རྙེད་དཀའ་ཕན་འདོགས་ཆེ། །ཞེས་
དལ་འབྱོར་གྱི་མི་ལུས་རིན་ཆེན་འདི་རྙེད་དགོས་ན། རྒྱུ་ཡི་སྒོ་ནས་རྙེད་པར་དཀའ་བ། ངོ་
བོའི་སྒོ་ནས་རྙེད་པར་དཀའ་བ། གྲངས་ཀྱི་སྒོ་ནས་རྙེད་པར་དཀའ་བ། དཔེ་ཡི་སྒོ་ནས་རྙེད་



གྲུབ་མཆོག་བླ་མའི་ཞལ་ལུང༌།
པར་དཀའ་བ་ལ་སོགས་པ་མང་པོ་ཡོད་པ་རེད། དཔེར་ན། དལ་འབྱོར་གྱི་ལུས་རྟེན་འདི་
ཐོབ་སྤྲད་རྒྱུ་ཡི་གཙོ་བོ་གང་ཡིན་ན། ཚུལ་ཁྲིམས་བསྲུང་རྒྱུ་དེ་རེད། མི་ལ་རས་པས། དལ་
འབྱོར་མི་ལུས་མི་དཀོན་རྒྱུ། །ཚུལ་ཁྲིམས་སྲུང་བའི་མི་རེ་ཉུང་། །ཞེས་གསུངས་ཡོད་པ་རེད།
ཚུལ་ཁྲིམས་རྣམ་པར་དག་པ་ཞིག་མ་བསྲུངས་ན་དལ་འབྱོར་གྱི་ལུས་རྟེན་འདི་མི་ཐོབ་པ་
རེད། དལ་འབྱོར་ཐོབ་པའི་རྒྱུའི་གཙོ་བོ་ཚུལ་ཁྲིམས་ཀྱིས་གཙོས་པའི་ཕ་རོལ་དུ་ཕྱིན་པའི་
ཆོས་རྣམས་ཡིན་པ་རེད། རྒྱུ་དེ་དང་རྐྱེན་ཚེ་རབས་སྔོན་མའི་སྨོན་ལམ་དང་འདུན་པའི་འཕེན་
སྟོབས་ཀྱིས་ད་ལྟ་དལ་འབྱོར་ཐོབ་པ་རེད། དེ་ལྟར་རྒྱུ་རྐྱེན་ཅི་ནས་ཀྱང་འདི་འདྲའི་ལུས་རྟེན་
རྙེད་པར་དཀའ་བ་རེད་བསམ་རྒྱུ། མ་ཚད་ལུས་འདི་རྙེད་པ་ལ་ཕན་ཐོགས་ཆེན་པོ་ཞིག་ཡོད་
པ་རེད། ལུས་འདིའི་སྟེང་ནས་ སངས་རྒྱས་ཀྱི་གོ་འཕང་བསྒྲུབས་ནའང་སྒྲུབ་ཆོག་པ་ཡིན་
པས་ཕན་ཐོགས་ཆེན་པོའི་ནང་གི་ཆེན་པོ་རེད། ཁམས་དྲུག་ཡོན་ཏན་ལྡན་པ་རྡོ་རྗེའི་ལུས་
ཞེས་གསང་བ་སྔགས་ཀྱི་ལམ་ཉམས་སུ་ལེན་དགོས་ན། ཁམས་དྲུག་ཡོན་ཏན་ལྡན་པའི་
ལུས་ཤིག་མིན་ན། གསང་བ་སྔགས་ཀྱི་ལམ་གྱི་རིམ་པ་ཉམས་སུ་ལེན་རྒྱུ་མེད་པ་རེད། དཔེ་
དེ་དང་མཚུངས་པར་དལ་འབྱོར་བཅོ་བརྒྱད་ཚང་བའི་ལུས་རྟེན་ཞིག་མེད་ན། ཆོས་བསྒྲུབ་
པའི་གོ་སྐབས་མེད་པ་རེད། སྲིད་གསུམ་བདག་པོ་སྔར་ཡང་ལན་བརྒྱར་བྱས། །ངུར་སྨིག་
རྒྱལ་མཚན་འཛིན་པ་ད་རེས་ཙམ། །ཞེས་ཚངས་པ་དང་བརྒྱ་བྱིན་ལ་སོགས་པ་འཇིག་རྟེན་
ན་ཆེས་ཆེ་བར་འོས་པ་དེ་དག་ལས་ཀྱང་། ངུར་སྨྲིག་གི་རྒྱལ་མཚན་འཛིན་པ་འདི་ཆོས་སྒྲུབ་
པའི་གོ་སྐབས་ཀྱི་སྐལ་བ་བཟང་པོ་རེད། ཕན་འདོགས་ཆེན་པོ་ཡིན་པའི་རྒྱུ་མཚན་དེ་རེད།
ལུས་འདི་འདྲ་ཐོབ་དུས། ད་རེས་ལུས་རྟེན་འདི་ལ་མཐར་ཐུག་གཏན་གྱི་འདུན་མ་ཐར་པ་
དང་ཐམས་ཅད་མཁྱེན་པ་ཐོབ་ནས། འཁོར་བ་དང་ངན་སོང་གི་སྡུག་བསྔལ་ལས་ཐར་བར་
བྱེད་བསམ་པའི་བསམ་བློ་གཏོང་། གཏན་གྱི་འདུན་མ་སྒྲུབ་པའི་ཐབས་གང་རེད་ན། ཆོས་
བསྒྲུབ་རྒྱུ་དེ་རེད། ཆོས་སྒྲུབ་དུས་ལུས་ངག་ཡིད་གསུམ་གཅིག་ཏུ་དྲིལ་ནས་སྒྲུབ་དགོས་ལེ་
རེད། ཁྲིད་ཡིག་རྒྱས་པ་ཀུན་དགའ་བསྟན་འཛིན་གྱི་ཕྱག་ཆེན་སྔོན་འགྲོའི་ཁྲིད་ཡིག་གི་ནང་



ཕྱག་ཆེན་སྔོན་འགྲོའི་ཁྲིད་ཡིག
ལ་རྒྱུ་ཡི་སྒོ་ནས་རྙེད་པར་དཀའ་བ། ངོ་བོའི་སྒོ་ནས་རྙེད་པར་དཀའ་བ། གྲངས་ཀྱི་སྒོ་ནས་
རྙེད་པར་དཀའ་བ། དཔེའི་སྒོ་ནས་རྙེད་པར་དཀའ་བ་ཞེས་ཧ་ཅང་མང་པོ་གཏམ་རྒྱུད་དང་
བཅས་ཏེ་རྒྱས་པར་གསུངས་ཡོད་པ་རེད། དེ་དང་ད་ལྟ་ཐམས་ཅད་ལ་ཁྱབ་ཆེ་བ་དཔལ་
དགེའི་ཁྲིད་ཆེན་ཀུན་བཟང་བླ་མའི་ཞལ་ལུང་ལ་ཡང་དང་ཡང་དུ་ལྟོས། དེའི་ནང་ན་རྒྱས་
པ་གསུངས་ཡོད་པ་རེད། ཞི་བ་ལྷ་ཡིས། དལ་འབྱོར་འདི་ནི་ཤིན་ཏུ་རྙེད་པར་དཀའ། །སྐྱེས་
བུའི་དོན་སྒྲུབ་ཐོབ་པར་གྱུར་པ་ལ། །གལ་ཏེ་འདི་ལ་ཕན་པ་མ་བསྒྲུབས་ན། །ཕྱིས་ནས་ཡང་
དག་འབྱོར་པ་ག་ལ་འགྱུར། །ཞེས་ད་རེས་དལ་འབྱོར་ལན་གཅིག་ཐོབ་པ་འདིའི་སྟེང་ནས་
གཏན་དོན་ཞིག་མ་བསྒྲུབས་ན། ཕྱིན་ཆད་འདི་འདྲ་ཞིག་ག་ལ་རྙེད་དེ་རྙེད་པར་མི་འགྱུར་
ཞེས་གསུངས། དེ་དག་ནི་དང་པོ་དལ་འབྱོར་རྙེད་པར་དཀའ་བའི་ཁྲིད་རེད།
༢༽ འཆི་བ་མི་རྟག་ཁའི་ཁྲིད་ནི།
གཉིས་པ་འཆི་བ་མི་རྟག་པ་སྒོམ་པ་ནི། ལུས་འདི་འདྲ་བཟང་པོ་ཞིག་རྙེད་ན་ཡང་།
སྣོད་བཅུད་འཇིག་རྟེན་འདུས་བྱས་མི་རྟག་དངོས། །རང་ཉིད་ངེས་པར་འཆི་ལ་ནམ་འཆི་
མེད། །འཆི་སྐབས་འདིར་སྣང་གང་གིས་ཕན་མི་འགྱུར། །ལོང་མེད་ཚེ་འདིར་ངེད་འབྱུང་
བརྩོན་འགྲུས་བསྐྱེད། །ཅེས་ཕྱི་སྣོད་ཀྱི་འཇིག་རྟེན་སྲིད་རྩེ་ནས་མནར་མེད་ཀྱི་བར། ནང་
བཅུད་ཁམས་གསུམ་འགྲོ་བ་རིགས་དྲུག་གི་སེམས་ཅན་ཐམས་ཅད། འདུས་བྱས་ཤ་སྟག་
ཡིན་པས། ཐམས་ཅད་མི་རྟག་པ་འཇིག་པའི་ཆོས་ཅན་སྟོང་པའི་རང་བཞིན། ཕྱི་སྣོད་ནང་
བཅུད་གང་ལ་བརྟགས་ན་ཡང་མི་རྟག་པའི་རང་བཞིན་ཁོ་ན་ཡིན་གསུངས། དེས་ན་རང་ཉིད་
ངེས་པར་འཆི་ལ་ནམ་འཆིའི་ཆ་མེད་པར་འཆི། ད་ལྟ་མི་འཆི་དུས་འདི་ཙམ་ནས་འཆིཞེས་
སུས་ཀྱང་ཚོད་ཟིན་པ་མ་རེད། ལོ་འདི་ཙམ་དང་ཟླ་བ་འདི་ཙམ་ལ་འདུག་ཅེས་ཚོད་ཐིག་ལེ་
མ་རེད། རང་ཉིད་ངེས་པར་འཆི་ལ་ནམ་འཆི་མེད། །ཅེས་ནམ་འཆི་ཆ་མེད། འཆི་རྐྱེན་ངེས་
མེད་ཡིན་དུས་འཆི་སྤྱད་ནད་ཀྱིས་འཆིའམ། གློ་བུར་གྱི་རྐྱེན་དྲག་པོ་ཞིག་གིས་འཆིའམ།



གྲུབ་མཆོག་བླ་མའི་ཞལ་ལུང༌།
འཇིགས་པ་བརྒྱད་དང་བཅུ་དྲུག་སོགས་འཆི་བའི་རྐྱེན་རྣམ་པ་སྣ་ཚོགས་ཡོད་པས་གང་གིས་
འཆི་ངེས་པ་མེད། དེ་རིང་ཙམ་མི་འཆི་ཞེས་ཁ་ཚོན་གཅོད་དགོས་ནའང་གཅོད་མི་ཐུབ་པས།
སང་དང་ཕྱི་མ་གཉིས་སྔོན་མ་གང་ཡིན་ཐག་གཅོད་མི་ཐུབ་གསུངས་པ་རེད། འཆི་སྐབས་
འདིར་སྣང་གང་གིས་ཕན་མི་འགྱུར། །ཞེས་འཆི་བའི་སྐབས་འདིར་སྣང་འདོད་ཡོན་ལོངས་
སྤྲོད། མཐོན་པོའི་ཐོབ། འཕྱོར་པོའི་རྒྱན། ཕྱུག་པོའི་རྒྱུ། རྣམ་དཔྱོད་ཅན་གྱི་ཐབས་གང་དང་
གང་ཡིན་ནའང་འཆི་བ་སླུ་བའི་ཐབས་རྩ་བ་ནས་མེད། འཆི་བདག་ཐོན་ཚར་དུས། འདི་ནས་
ལྷོ་ཡི་ཕྱོགས་རོལ་ན། །ཨེ་འགྲུབ་རྟོག་དཔྱོད་མི་བྱེད་པའི། །རྒད་པོ་བཙན་པོ་མ་ཞིག་གདའ། །
ཞེས་གསུངས་པ་རེད། མཐོ་དམན་དྲག་ཞན་མེད་པ་ཀུན། །ལས་འཕྲོ་རྩིད་སྐུད་བྲེགས་
པ་བཞིན། །བྱེད་དེ་བཞག་ནས་འཁྲིད་ཀྱིན་གདའ། །ཞེས་གསུངས། འཆི་འགྲོ་བསམ་པ་
གཅིག་ཀྱང་ཡོད་པ་མ་རེད། སང་ཉིན་གཅིག་བྱེད་གནངས་ཉིན་གཉིས་བྱེད། ད་ལོ་འདི་བྱེད་
སང་ཕོད་གཅིག་བྱེད། གནངས་ཕོད་གཉིས་བྱེད། ཚེ་སྟོད་ལ་དགའ་དགའ་སྐྱིད་སྐྱིད་བྱེད།
ཚེ་སྨད་ག་ལེ་ཆོས་བསྒྲུབ་བསམ་པ་དེ་དག་ཧ་ཅང་བླུན་ཆེ་བའི་བསམ་བློ་རེད། ནམ་འཆི་ཆ་
མེད་དེ་ཡིད་ལ་སྐྱེ་དགོས་ལེ་རེད། དཔེར་ན། ཁ་རག་སྒོམ་ཆུང་གཙང་གི་ཇོ་མོ་ཁ་རག་ལ་
སྒོམ་བསྡད་དུས། ཁོང་གི་སྒྲུབ་ཕུག་གི་སྒོ་རྩ་དེ་ན་ཚེར་མ་ཞིག་སྐྱེས་ནས་ཡོད་པ་རེད། སྒོ་
ཕྱི་ལ་ཕྱིར་འབྱོན་དུས་ཚེར་མ་ལ་ན་བཟའ་འཐོག་པས། ཨེ། ཚེར་མ་འདི་གཅོད་དགོས་ཀྱི་
གདའ་དགོངས། ཡང་ཐུགས་དགོངས་ལ། ཨོ། ང་ཕྱི་ལ་སོང་ཚར་དུས་ཤི་འགྲོ་ནའང་ཅི་ཤེས།
ནང་ན་ཡར་ཨེ་འཛུལ་ཅི་ཤེས། དེ་བས་ཐུན་རེ་བཅད་ན་དེ་ཁེབས་ཆེ་དགོངས་ནས་ཚེར་མ་
གཅོད་གྲ་མ་འགྲིགས། ཡང་ཚུར་ནང་ལ་འབྱོན་དུས་ཡང་ན་བཟའ་ཚེར་མ་ལ་འཐོག་པས།
ཨེ། འདི་ལ་འཐོག་དུས་གནོད་པོ་ཞིག་གདའ་འདི་ངེས་པར་དུ་གཅོད་དགོས་དགོངས། ཡང་
དེ་གཅོད་ཚེ་ཙམ་ཞིག་ལ་མཉམ་བཞག་བྱེད་རྒྱུ་ཡིན་ན་དེ་ཁེབས་ཆེ། ང་ནང་ན་སྙེབས་ཚར་ལེ་
རེད། ད་སྒོ་ལ་ཨེ་འབུད་ཅི་ཤེས། འདི་ན་འཆི་ནའང་ཅི་ཤེས་ཞེས་དེ་རྐྱང་རྐྱང་དགོངས་བསྡད་
ས་ནས། སྐུ་ཚེ་གཅིག་ལ་ཚེར་ཕུང་གཅོད་གྲ་མ་འགྲིགས་ལྷག་སོང་བ་རེད། མི་རྟག་པ་རྒྱུད་



ཕྱག་ཆེན་སྔོན་འགྲོའི་ཁྲིད་ཡིག
ལ་སྐྱེས་པའི་ཚད་དེ་འདྲ་ཞིག་དགོས་གསུངས་པ་རེད། འཆི་སྐབས་འདིར་སྣང་གང་གིས་
ཕན་མི་འགྱུར། །ལོང་མེད་ཚེ་འདིར་ངེས་འབྱུང་བརྩོན་འགྲུས་བསྐྱེད། །ཅེས་ག་ལེ་བྱེད་པའི་
ལོང་སྐབས་ཡོད་ལེ་མ་རེད། སྔ་ཕྱི་དྲོ་གཉིས་ལས་སྔ་དྲོ། དེ་རིང་སང་ཉིན་གཉིས་ལས་དེ་
རིང་ཆོས་སྒྲུབ་ཅེས་མགྱོགས་ཁྱད་རྩོད་དགོས་ལེ་རེད་མ་གཏོགས། ཆོས་ལ་ཕྱི་བཤོལ་བྱེད་
རྒྱུ་མེད་གསུངས། ཆོས་ལ་ཕྱི་བཤོལ་བྱེད་པ་སྐྱེ་བོའི་བློ། །ཞེས་དང་། སྲིད་གསུམ་མི་རྟག་
སྟོན་ཀའི་སྤྲིན་དང་འདྲ། །འགྲོ་བའི་སྐྱེ་འཆི་གར་ལ་བལྟ་དང་མཚུངས། །སྐྱེ་འགྲོའི་ཚེ་སྲོག་
ནམ་མཁའི་གློག་འདྲ་སྟེ། །རི་གཟར་འབབ་ཆུ་བཞིན་དུ་མྱུར་མགྱོགས་འགྲོ། །ཞེས་དང་། ཚེ་
ནི་གནོད་མང་རླུང་གིས་བཏབ་པ་ཡི། །ཆུ་ཡི་ཆུ་བུར་ལས་ཀྱང་མི་རྟག་ན། །དབུགས་དབྱུང་
དབུགས་རྔུབ་གཉིད་ཀྱིས་ལོག་པ་ལས། །སད་ཁོམ་གང་ལགས་དེ་ནི་ངོ་མཚར་ཆེ། །ཞེས་
དབུགས་ཕར་འཕངས་ཚར་དུས་ཚུར་རྔུབ་ལོང་ཡོད། ཚུར་རྔུབ་ཚར་དུས་ཕར་འཕེན་རྒྱུ་ཡོད་
པར་མདང་དགོང་གཉིད་ལོག་པ་དེ་ད་ནངས་སད་རྒྱུ་ཡོད་པ་འདི་ཧ་ཅང་ངོ་མཚར་རེད་ཅེས་
གསུངས། མི་རྟག་པ་སྒོམ་དུས་དེ་འདྲ་སྒོམ་དགོས་གསུངས་པ་རེད། ལོང་མེད་ཚེ་འདིར་
ངེས་འབྱུང་བརྩོན་འགྲུས་སྐྱེད། །ཅེས་ཚེ་ལ་ལོང་མེད། ནམ་འཆི་ཆ་མེད་འཆི་རྐྱེན་ངེས་མེད་
གསུམ་ཡིད་ལ་བཟུང་ནས། ཆོས་སྒྲུབ་དགོས་པ་རེད། འཆི་བ་མི་རྟག་པ་རྒྱུད་ལ་སྐྱེས་ན།
ངེས་འབྱུང་གི་བསམ་པ་ཡང་རིམ་པས་སྐྱེ་འོང་བ་རེད།
༣༽ ལས་རྒྱུ་འབྲས་ཀྱི་ཁྲིད་ནི།
གསུམ་པ་ལས་སྒྱུ་འབྲས་ཀྱི་ཁྲིད་ནི། སྡིག་པའི་རྣམ་སྨིན་མི་འདོད་ཉེས་པའི་རྒྱུ། །
དགེ་ལས་འབྲས་བདེ་ལེགས་བཟང་པོའི་རྟེན། །ཡིད་ཆེས་བརྟན་པས་སྤང་བླང་ཕྲ་ཞིབ་སྤྱོད། །
ལུང་མ་བསྟན་ཀྱང་ཐབས་ཀྱིས་དགེ་བར་བསྒྱུར། །ཞེས་སྡིག་པ་མི་དགེ་བའི་ལས་ཆེ་ཕྲ་གང་
དང་གང་ཡིན་ནའང་དེའི་འབྲས་བུ་སྡུག་བསྔལ་ཤ་སྟག་དང་། དཀར་པོ་དགེ་བའི་ལས་གང་
བྱས་ནའང་དེའི་འབྲས་བུ་བདེ་བ་རེད། ལས་དཀར་ནག་གང་ཡིན་ནའང་རང་རང་གི་ལས་



གྲུབ་མཆོག་བླ་མའི་ཞལ་ལུང་།
ཀྱི་འབྲས་བུ་བསླུ་མེད་མྱོང་རྒྱུ་ཁ་ཚོན་ཆོད་ལེ་རེད། དཔེར་ན། སྨན་གྱི་འབྲས་བུ་དུག་དང་།
དུག་གི་འབྲས་བུ་སྨན་ཞིག་སྐྱེ་ཐབས་ཡོད་ལེ་མ་རེད། དེ་བཞིན་དུ་སྡིག་པའི་ལས་རྐྱང་རྐྱང་
བྱས་ན་དུག་གི་ས་བོན་བཏབ་པ་དང་འདྲ་བ་རེད། དེ་ལ་ཕན་བྱེད་སྨན་གྱི་འབྲས་བུ་ལྟ་བུ་
བདེ་བ་འབྱུང་རྒྱུ་མེད། དཀར་པོ་དགེ་བའི་ལས་བྱས་ན་སྨན་གྱི་འབྲས་བུ་བཏབ་པ་དང་འདྲ་
བ་རེད། དེ་ལ་དུག་ལྟ་བུ་སྡུག་བསྔལ་སྐྱེ་འོང་དོན་མེད་གསུངས། རྒྱུ་འབྲས་བསླུ་བ་མེད་པ་
འདི། །ཐམས་ཅད་མཁྱེན་པའི་ཁྱད་ཆོས་ཡིན། ཞེས་པ་ལྟར་ལས་ཀྱི་འབྲས་བུ་བསླུ་བ་མེད་
པ་དེ་སུས་ཤེས་པ་རེད་ཟེར་ན། སྟོན་པ་བཅོམ་ལྡན་འདས་ཤཱཀྱ་ཐུབ་པས་མཁྱེན་པ་རེད།།
ཤཱཀྱ་ཐུབ་པ་ལ་བདེན་གཏད་ཀྱི་ཡོད་ན་ལས་འབྲས་ལ་ཡིད་ཆེས་དགོས་པ་རེད། ཤཱཀྱ་ཐུབ་
པ་ལ་བདེན་གཏད་ཀྱི་མེད་ན་ལས་རྒྱུ་འབྲས་མེད་ཟེར་བ་རེད། ད་ལྟ་སློབ་གྲྭ་ཁག་གི་ནང་ན་
བཤད་མི་ཡོད་ལེ་རེད། ཤཱཀྱ་ཐུབ་པ་ཁས་མི་ལེན་མཁན་དེས་ལས་རྒྱུ་འབྲས་ཀྱང་ཁས་ལེན་
ལེ་མ་རེད། ང་ཚོ་ཐམས་ཅད་ཆོས་སྒྲུབ་མི་རེད། ཤཱཀྱ་ཐུབ་པ་ལ་ཡིད་ཆེས་དགོས་པའི་གྲས་
ཡིན་པས། ཤཱཀྱ་ཐུབ་པས་གསུངས་པ་ལ་ཡིད་ཆེས་དགོས་ལེ་རེད། དེས་ན་ཡིད་ཆེས་བརྟན་
པས་སྤང་བླང་ཕྲ་ཞིབ་སྤྱོད། །ལུང་མ་བསྟན་ཀྱང་ཐབས་ཀྱིས་དགེ་བར་བསྒྱུར། །ཞེས་ལས་
འབྲས་ལ་ཡིད་ཆེས་པའི་སྒོ་ནས་དགེ་བ་ཆུང་རིམ་ནས་སྒྲུབ། སྡིག་པ་ཆུང་རིམ་ནས་སྤང་
དགོས་གསུངས། སྤྱིར་ན་མི་དགེ་བ་བཅུ་གཙོ་བོར་བྱས་པའི་མི་དགེ་བ་འཁོར་དང་བཅས་པ་
སྡིག་པ་རེད། དེ་ལས་ལྡོག་ཕྱོགས་དགེ་བ་བཅུ་འཁོར་དང་བཅས་པ་དེ་དགེ་བ་རེད། དགེ་
སྡིག་གཉིས་ཕལ་ཆེར་མི་ཤེས་མཁན་སུ་ཡོད་ལེ་མ་རེད། དགེ་བ་དང་མི་དགེ་བ་འདི་དག་
ལུས་ངག་ཡིད་གསུམ་གྱི་སྒོ་ནས་འབྱུང་བ་རེད། ངས་རྟག་པར་བཤད་འདུག་རྒྱུ་དྲན་ཤེས་
བག་ཡོད་ཡོད་དགོས་པ་རེད། དྲན་ཤེས་བག་ཡོད་མེད་ན་མི་དགེ་བས་གདུང་བ་རེད། དྲན་
ཤེས་བག་ཡོད་ཡོད་ན་མི་དགེ་བའི་ཕྱོགས་ལས་ཅུང་ཟད་བྱོལ་ཐུབ་པ་རེད། དྲན་ཤེས་བག་
ཡོད་དང་ལྡན་པས་ལས་འབྲས་ལ་བླང་དོར་ཚུལ་བཞིན་བྱེད་རྒྱུ་དེ་ལས་རྒྱུ་འབྲས་ཀྱི་ཁྲིད་
2cj



ཕྱག་ཆེན་སྔོན་འགྲོའི་ཁྲིད་ཡིག
༽འཁོར་བའི་ཉེས་དམིགས་ནི།
བཞི་པ་འཁོར་བའི་ཉེས་དམིགས་དྲན་རྒྱུ་ནི། ངན་སོང་གསུམ་ནི་སྡུག་བསྔལ་མི་
བཟད་དྲག །ཅེས་དམྱལ་བ་ཡི་དྭགས་དུད་འགྲོ་གསུམ་ནི་སྡུག་བསྔལ་གྱི་སྡུག་བསྔལ་ཤིན་ཏུ་
བཟོད་པར་དཀའ་བ། དཔེར་ན་དམྱལ་བ་ལ་སྐྱེས་ན་ཚ་བ། རབ་ཏུ་ཚ་བ། མནར་མེད་
སོགས་ལ་ཚ་བའི་སྡུག་བསྔལ། པད་མ་ལྟར་གས་པ། པདྨ་ལྟར་ཆེར་གས་པ་ལ་སོགས་པར་
གྲང་བའི་སྡུག་བསྔལ། ད་དུང་ཉི་ཚེ་བ་དང་ཉེ་འཁོར་བ་སོགས་གང་དུ་སྐྱེས་ན་ཡང་། འོག་
ནས་འོག་ཏུ་སྡུག་བསྔལ་བཅུ་འགྱུར་དང་བརྒྱ་འགྱུར་གྱིས་ཇེ་ཆེ་ལ་འགྲོ་ཡི་ཡོད་དུས་མར་
ཞབས་ངོ་མ་དེ་མནར་མེད་ཀྱི་དམྱལ་བ་ཟེར་བ་དམྱལ་བ་གོང་མ་ཐམས་ཅད་ཀྱི་སྡུག་བསྔལ་
དེ་དུས་གཅིག་ལ་མྱོང་འོང་བ་རེད། མནར་མེད་ལ་ལས་གང་གིས་འགྲོ་བ་རེད་ན། མཚམས་
མེད་ལྔ་བྱས་པས་འགྲོ་ཡི་ཡོད་ལེ་རེད། ལྷག་པར་དུ་སློབ་མ་དམ་ལོག་ཅེས་བླ་མ་ལ་དམ་
ཚིག་ཆག་སོང་བ་ལྟ་བུ་དམ་ཚིག་ཉམས་ཆག་བྱུང་བ་རྣམས་ནི། དམྱལ་ཁམས་གཞན་འགྲིམ་
མི་དགོས་པར་ཟང་ཐལ་གྱིས་འབུད་འགྲོ་ས་དེ་དམྱལ་བ་རྡོ་རྗེ་གདན་རེད། དམྱལ་ཁམས་
བཅོ་བརྒྱད་ཀྱི་ཚེ་ཚད་ཆ་ཚང་དེ་རྡོ་རྗེ་གདན་གཅིག་པོ་ལ་ཚང་ནས་ཡོད་དུས། སངས་རྒྱས་
མང་པོའི་རིང་ལ་སྡུག་བསྔལ་དེ་ལས་འདྲེན་མི་ཐུབ་པ་དེ་འདྲ་ཡིན་གསུངས། ཡི་དྭགས་ནི་
ལོ་གྲངས་བརྒྱ་སྟོང་གི་རིང་ལ་ཟས་དང་སྐོམ་གྱི་མིང་ཙམ་ཡང་མི་གྲག་པ། ལྟོ་བ་ཡུལ་ལྗོངས་
ཙམ་པ། མགྲིན་པ་རྟ་རྔ་ཙམ་པ། ཁ་ཁབ་མིག་ཙམ་པ་རེད་སོང་བ། ཕྱི་ཡི་སྒྲིབ་པ་ཅན་དང་
ནང་གི་སྒྲིབ་པ་ཅན། སྒོས་ཁུར་གྱི་སྒྲིབ་པ་ཅན་སོགས་ཡི་དྭགས་ལ་སྒྲིབ་པ་འདྲ་མི་འདྲ་མང་
པོ་ཡོད་པ་རེད། ང་ཚོ་ད་ལྟ་གུང་ཚིགས་ཆུ་ཚོད་ཡ་ཟུང་ཙམ་འཕྱི་སོང་ན་ཡང་། ཨོ། དེ་རིང་
ལྟོགས་ནད་ཀྱིས་ཤི་ཐལ། དེ་རིང་ཚོགས་པ་དེ་ལ་གྲོལ་རྒྱུ་ཡང་མི་གདའ་ཟེར་བ་རེད། ལོ་
མང་པོའི་རིང་ལ་ཁོག་པ་ནང་ནས་མེ་འབར་འབར་དུ་དེ་འདྲ་མྱོང་དགོས་ན་ཅི་འདྲ་ས་གདའ།
ད་ལྟ་ཅི་ཙམ་ལྟོགས་ནའང་ཉིན་གཅིག་ལ་ལྟོགས་ནས་དོ་དགོང་གཅིག་ཟ་རྒྱུ་ཡོད་པ་རེད། ཡི་
3)



གྲུབ་མཆོག་བླ་མའི་ཞལ་ལུང་།
དྭགས་ལ་སྡུག་བསྔལ་བསམ་གྱིས་མི་ཁྱབ་པ་དེ་འདྲ་ཡོད་བ་རེད། དུད་འགྲོ་ལ་བྱིངས་ན་
གནས་པ་དང་ཁ་འཐོར་ལ་གནས་པ་གཉིས་ལས། དུད་འགྲོ་བྱིངས་ན་གནས་པ་ཟེར་བ་ནི།
བ་ཚྭ་ཅན་གྱི་རྒྱ་མཚོའམ་མཐའ་ཡི་རྒྱ་མཚོ་ཆེན་པོའི་ནང་ན་ཡོད་པའི་དུད་འགྲོ་དེ་ཚོ་རེད། ད་
ལྟ་ང་ཚོའི་ཡུལ་ལ་ཡོད་རྒྱུ་དུད་འགྲོ་འདི་ཚོ་ཁ་འཐོར་གྱི་སྡེ་ཚན་རེད། དུད་འགྲོ་ཁ་འཐོར་བ་
འདི་ཉུང་ཤས་རེད། དུད་འགྲོ་ཐམས་ཅད་ལ་བླུན་རྨོངས་དང་བཀོལ་སྤྱོད་ཀྱི་སྡུག་བསྔལ།
གཅིག་ལ་གཅིག་ཟ་བའི་སྡུག་བསྔལ་དེ་འདྲ་ཡོད་པ་རེད། དེ་ཡིས། ངན་སོང་གསུམ་ནི་སྡུག་
བསྔལ་མི་ཟད་དྲག །ཅེས་བཟོད་མི་ཐུབ་པའི་སྡུག་བསྔལ་དོས་དྲག་པོ་ཡོད་པ་རེད་ཅེས་
གསུངས། བདེ་འགྲོ་ཞེས་པ་སྐབས་རེ་སྡིག་པ་བྱས། སྐབས་རེ་དགེ་བ་ཡང་སྤྱད་པའི་དབང་
གིས་གནས་སྐབས་ལྷ་དང་ལྷ་མིན་མི་བཅས་ཀྱི་ལུས་བླངས་པ་འདི་དག་རེད། དེ་ལས་མི་ལ་
སྐྱེ་རྒ་ན་འཆིའི་སྡུག་བསྔལ། དེ་བཞིན་དུ་འགྱུར་བའི་སྡུག་བསྔལ་ཞེས་པ། ཟས་འདི་ལུས་པོ་
གསོ་སྤྱད་ཡིན་བསམ་ནས་ཟ་ཞིང་དེ་དུག་ཏུ་འགྱུར་ནས་གསོད་སྤྱད་ལ་འགྱུར་འགྲོ་བ་ལྟ་བུ་
ལ་འགྱུར་བའི་སྡུག་བསྔལ་ཟེར་བ་རེད། ཆེ་ས་ནས་ཡིན་ན་གཅིག་ལ་བློ་གཏད་ཡིད་ཆེས་
བྱས། འདི་ངའི་གྲོགས་པོ་ཡིན་བསམ་བཤད་རྒྱུ་ཡོད་ཚད་དེ་ལ་བཤད། གཏད་རྒྱུ་ཡོད་ཚད་
དེ་ལ་གཏད། ཉིན་གཅིག་དེ་དགྲ་རུ་འགྱུར་ནས། རང་གི་རྒྱུ་ནོར་ཐམས་ཅད་འཕྲོག་པའམ་
གསོད་པ་སོགས་འབྱུང་བ་དེ་ཚོ་འགྱུར་བའི་སྡུག་བསྔལ་རེད། དེ་ལྟ་བུ་འགྱུར་བའི་སྡུག་
བསྔལ་ཡང་གྲངས་མེད་པ་རེད། ལྷ་མ་ཡིན་རྣམས་ནི་དཔག་བསམ་ལྗོན་ཤིང་གི་འབྲས་བུ་
འདོད་ཡོན་གྱི་ཆེད་དུ་ལྷ་ལ་ཕྲག་དོག་ནས་ལྷ་ལ་འཐབ་རྩོད་བྱེད། ལྷ་མ་ཡིན་ནི་ལུས་པོ་རྨས་
ན་འཆི་འགྲོ་རྒྱུ་མ་གཏོགས་མེད་པའི་སྡུག་བསྔལ་སོགས་ཚེ་གཅིག་གི་རིང་ལ་སྡུག་བསྔལ་
གྱིས་མནར་བ་རེད། ལྷ་ལ་འཕོ་ལྟུང་གི་སྡུག་བསྔལ་ཞེས་འདོད་ཡོན་ལོངས་སྤྱོད་ལ་བརྟེན་
པའི་གནས་སྐབས་ཀྱི་བདེ་བ་ཅུང་ཟད་ཡོད་པ་དེ་ནམ་ཞིག་དགེ་བའི་འབྲས་བུ་ཟད་ནས། ཚེ་
ཚད་རྫོགས་འོང་རན་པ་ན་ལྷ་ཡི་མངོན་ཤེས་ཀྱིས་རང་ཉིད་འཆི་བ་ཡིན་པ་ཤེས། ཤི་ཚར་དུས་
ག་ན་སྐྱེ་ཡི་གདའ་ཡང་ཤེས་འགྲོ་བ་རེད། རང་གི་དགེ་བའི་འབྲས་བུ་ཟད་ཚར་ནས་སྡིག་



ཕྱག་ཆེན་སྔོན་འགྲོའི་ཁྲིད་ཡིག
པའི་འབྲས་བུ་ལྷག་བསྡད་པ་དེའི་སྟོབས་ཀྱིས་དམྱལ་བ་ལ་སོགས་པའི་གནས་ལ་སྐྱེ་འགྲོ་བ་
དེ་མངོན་ཤེས་ཀྱིས་ཤེས་འོང་དུས། སེམས་ལ་སྡུག་བསྔལ་གྱི་ཚོར་བ་ལུས་ལ་མྱོང་བ་བཞིན་
དུ་མྱོང་ནས་ལོ་མང་པོའི་རིང་ལ་འཕོ་ལྟུང་གི་སྡུག་བསྔལ་མྱོང་། དེ་ཡང་འཕོ་ཟེར་དུས་འཆི་
འགྲོ་བ་དེ་རེད། ལྟུང་ཟེར་དུས་ངན་སོང་སོགས་ལ་ལྟུང་འགྲོ་བ་དེ་རེད། དེའི་སྡུག་བསྔལ་དེ་
སེམས་ཐོག་ལ་ཐོན་འོང་དུས་འཕོ་ལྟུང་གི་སྡུག་བསྔལ་རེད། དེ་ཡིས་ལུས་པོའི་འོད་དང་
མདངས་ཉམས། བཟའ་བཏུང་ལོངས་སྤྱོད་ཐམས་ཅད་སྤྱོད་མི་ཐུབ་པ་འོང་། གྲོགས་ཀྱིས་
རྒྱང་དུ་བསྲིང་བ་ལ་སོགས་པ་ལྷ་ཡི་འཆི་ལྟས་རྣམ་པ་སྣ་ཚོགས་པ་ཤར་ནས། ལྷ་ཡི་ཞག་
གཅིག་ལ་ངེད་ཅག་གི་ལོ་ལྔ་བཅུ་སོགས་མང་པོ་རེད། དེ་འདྲའི་ལོ་མང་པོའི་རིང་ལ་སྡུག་
བསྔལ་མྱོང་དགོས་པ་རེད། འདུ་བྱེད་སྡུག་བསྔལ་འཁོར་བར་འཆིང་བའི་གཞི། །ཞེས་ཁྱབ་
པ་འདུ་བྱེད་ཀྱི་སྡུག་བསྔལ་ནི། དང་པོ་རྣམ་སྨིན་གྱི་ལུས་འདི་གྲུབ་ཙམ་ནས་སྡུག་བསྔལ་གྱི་
རང་བཞིན་དུ་གྲུབ་པ། འཁོར་བར་འཆིང་བའི་གཞི་ཟག་བཅས་ཉེར་ལེན་གྱི་ཕུང་པོ་འདི་
ཁྱབ་པ་འདུ་བྱེད་ཀྱི་སྡུག་བསྔལ་རེད། དེ་ནི་རང་གི་ལུས་འདི་དང་མཉམ་དུ་འགྲོགས་
འགྲོགས་འགྲོས་འགྲོས་ལ་ཡོད་འདུག་པ་རེད། སྡུག་བསྔལ་དེ་དག་ལ་འཇིགས་ཤིང་སྐྲག་
སྟེ་ད་རེས་ལུས་རྟེན་འདི་ལ་ཐབས་ཤེས་ཅི་དྲག་གིས་སྡུག་བསྔལ་འདི་དག་ལས་ཐར་བ་ཞིག་
བྱེད་དགོས་བསམ་པའི་འདུན་པ་བསྐྱེད་ནས་རྒྱུད་ལ་སྨིན་པ་ཞིག་བྱེད་དགོས་པ་རེད། དེ་ལ་
ཐུན་མོང་གི་སྔོན་འགྲོ་བློ་ལྡོག་རྣམ་བཞི་ཟེར་ལེ་རེད། དེ་ལ་ཐུན་མོང་གི་སྔོན་འགྲོ་ཟེར་དོན་
ཅི་རེད་ན། ཐར་པ་ཆ་མཐུན་གྱི་དགེ་བ་གང་སྒྲུབ་ནའང་ཐམས་ཅད་ཀྱི་སྤྱི་ཁྱབ་ཐུན་མོང་གི་
སྔོན་དུ་འགྲོ་དགོས་པ་རེད། བློ་ལྡོག་རྣམ་པ་བཞི་ཡིན་གཅིག་མིན་གཉིས་བསྒོམ་དགོས་པའི་
རྒྱུ་མཚན་ཅི་ཡིན་ཞེ་ན། བློ་ལྡོག་རྣམ་པ་བཞི་ལ་བརྟེན་ནས་ངེས་འབྱུང་གི་བསམ་པ་སྐྱེ་
དགོས་པ་ཡིན་པས་ངེས་འབྱུང་གི་བསམ་པ་སྐྱེ་སྤྱད་ཀྱི་ཐབས་རེད། ངེས་འབྱུང་ཞེས་པ་
འཁོར་བའི་སྡུག་བསྔལ་ཡུན་རིང་ལ་དོས་དྲག་པ་འདི་འདྲ་མང་པོ་ཞིག་གདའ་བསམ།
འཁོར་བའི་སྡུག་བསྔལ་ལ་འཇིགས་ཤིང་སྐྲག་པའི་བསམ་པ་སྐྱེས་ནས། ད་རེས་དེ་ལས་ཐར་



གྲུབ་མཆོག་བླ་མའི་ཞལ་ལུང་།
ནས་གཏན་གྱི་བདེ་བ་ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་པ་ཞིག་བྱེད་བསམ་
པའི་སེམས་བཅོས་མ་མིན་པ་ཞིག་རྒྱུད་ལ་སྐྱེས་འོང་ན་དེ་ལ་ངེས་འབྱུང་གི་བསམ་པ་ཟེར་བ་
རེད། ངེས་འབྱུང་གི་བསམ་པ་ཞིག་རྒྱུད་ལ་མ་སྐྱེས་ན་ཆོས་ཅི་འདྲ་སྒྲུབ་ཀྱི་ཡོད་ནའང་། བྱེ་མ་
ལ་ཆུ་ཐིམ་པ་ལྟར་ཆོས་དེ་རྒྱུད་ལ་འདྲེ་མི་ཐུབ། ངེས་འབྱུང་གི་བསམ་པ་ཞིག་ཡོད་ན་ཆོས་
ཚིག་བཞི་ཞིག་ཐོབ་ནའང་རྒྱུད་ལ་སིབ་ཀྱིས་ཐིམ་འགྲོ་བ་རེད། དེས་ན་བློ་ལྡོག་རྣམ་པ་བཞི་
པོ་འདི་དང་པོ་ཆོས་ལ་འཇུག་པའི་རྒྱུ་བྱེད། བར་དུ་ཆོས་ལ་སྐུལ་བའི་རྐྱེན་བྱེད། ཐ་མ་ཆོས་
མཐར་ཕྱིན་པའི་གྲོགས་བྱེད་གསུངས། ངེད་ཅག་ཕྱག་ཆེན་སྒོམ་མི་ཡིན་ཁུལ་གྱིས། རྩེ་
གཅིག་ནས་སྤྲོས་བྲལ་དང་རོ་གཅིག་སྒོམ་མེད་ལ་ཐུག་གི་བར་དུ། བློ་ལྡོག་རྣམ་པ་བཞི་
བརྗེད་མི་ཉན་ལེ་རེད། བློ་ལྡོག་རྣམ་བཞི་ཆོས་དང་པོ་སྒྲུབ་དུས་མཁོ་དེ་ནས་མི་མཁོ་བ་ལྷམ་
ཕུད་པ་འདྲ་བྱེད་གཞོག་ཆོག་རྒྱུ་དེ་འདྲ་ཡིན་ལེ་མ་རེད། བློ་ལྡོག་རྣམ་བཞི་འདི་ལྷ་སྒོམ་
སྔགས་བཟླ་སོགས་བསྐྱེད་བཟླས་གང་གི་སྐབས་ཡིན་ནའང་ཐུན་གྱི་མགོ་མཇུག་ཐམས་ཅད་
ལ་སྒོམ་དགོས་ལེ་རེད། རྫོགས་རིམ་སྒོམ་དུས་ཀྱང་རྗེས་ཐོབ་ཀྱི་གནས་སྐབས་ཐུན་གྱི་བར་
གསེང་ཐམས་ཅད་ལ་སྒོམ་དགོས་ལེ་རེད། བློ་ལྡོག་རྣམ་པ་བཞི་ལ་ནམ་ཡང་འབྲལ་མི་ཉན་
ལེ་རེད། གདམས་ངག་ཁྱད་པར་ཅན། ཐབས་ཁྱད་པར་ཅན་འདི་ལ་མཐོང་ཆུང་བྱེད་རྒྱུ་ཡོད་
པ་མ་རེད། དང་པོ་ཆོས་ལ་འཇུག་པའི་རྒྱུ་བྱེད་ཅེས་པའང་། བློ་ལྡོག་རྣམ་བཞི་རྒྱུད་ལ་སྐྱེས་
འོང་ན། ཨེ། ཁམས་གསུམ་འཁོར་བའི་སྡུག་བསྔལ་ལ་འདི་འདྲ་ཞིག་གདའ། འདི་ལས་
ཐར་ཐབས་ཤིག་བྱེད་རྒྱུ་ཨེ་ཡོད་ན་བསམ་ནས་བསམ་བློ་གཏོང་དགོས་པ་ཞིག་འོང་བ་རེད། །
དེས་ངེས་འབྱུང་སྐྱེ་འོང་ཆེས་བྱེད་ནས་སེམས་ཅུང་ཙམ་བསྒུལ་འོང་བ་རེད། དེ་ནས་རིམ་
པས་སྒོམ་འདུག་དུས་སྐོར་ཅིག་ཆོས་བྱེད་བསམ་བསྡད་ཀྱང་ཕན་གྱི་མི་གདའ། ངའི་ཚེ་ཕྱེད་
ཀ་རྫོགས་ཚར་སོང་། ཆོས་འདི་བྲེལ་བ་བྱེད་ནས་མ་བསྒྲུབས་ན་འོང་གི་མི་གདའ་བསམ་པ་
ཞིག་འཆར་འོང་བ་དེ་ནི་བར་དུ་ཆོས་ལ་སྐུལ་བའི་རྐྱེན་བྱེད་ཟེར་བ་དེ་རེད། ཐ་མ་ཆོས་
མཐར་ཕྱིན་པའི་གྲོགས་བྱེད་ཅེས་པ་རྟག་པར་བློ་ལྡོག་རྣམ་པ་བཞི་སྒོམ་འདུག་དུས། དེ་རིང་



ཕྱག་ཆེན་སྔོན་འགྲོའི་ཁྲིད་ཡིག
ནས་བཟུང་ཆོས་སྒྲུབ་པ་མཐར་ཕྱིན་ལེ་ཞིག་མ་རེད་ནས་བསམ་བློའི་འཇུ་ཐག་འདི་ཆད་སོང་
ན་ལྷུང་འགྲོ་རྒྱུ་མ་གཏོགས་མེད་ངེས་བསམ་པའི་བློ་ཞིག་རྙེད་འོང་ན་ཆོས་གང་སྒྲུབ་མཐར་
དབྱུང་འོང་བ་རེད། ངས་སྤྱིར་བཏང་ཁྱེད་རྣམས་ལ་བློ་ལྡོག་རྣམ་བཞི་ས་བཅད་མ་བཏང་
ཙམ་ཞིག་མདོར་བསྡུས་པའི་ཚུལ་གྱིས་ཞུས་པ་ཡིན། ང་ཚོའི་བླ་མ་གོང་མ་རྣམ་པའི་ཕྱག་
རྒྱུན་ལ་མཐོང་བ་བརྒྱུད་པ་ཞེས་དང་པོ་ཕྱག་ཆེན་སྔོན་འགྲོ་གཞོག་པའི་སྐབས་ནས། དང་པོ་
བླ་མ་དང་ཆོས་ལ་དད་པས་གཞི་བཟུང་བའི་ཁྲིད་ཅེས་བླ་མ་འདི་དང་པོ་ཆོས་སྒོ་ལ་འདི་ལྟར་
ཞུགས། སྒྲུབ་པ་འདི་འདྲ་མཛད། དཀའ་སྤྱད་འབད་བརྩོན་འདི་ལྟར་བྱས། གདམས་ངག་
འདི་འདྲ་ཉམས་སུ་བླངས་པས་གྲུབ་པ་འདི་ལྟར་ཐོབ། སློབ་མ་འདི་ལྟར་བསྐྱངས་ཞེས་
དཀར་བརྒྱུད་བླ་མ་རྣམས་ཀྱི་རྣམ་ཐར་རེ་རེ་བཞིན་དུ་བཤད་རྒྱུ་འདི་ང་ཚོའི་བརྒྱུད་པ་འདི་ཡི་
ཕྱག་སྲོལ་རེད། ཕྱག་ཆེན་ལ་ཡང་ཕྱག་ཆེན་གྱི་བླ་བརྒྱུད་དེ་ཉི་མ་རེ་གཉིས་ཙམ་ལ་གསུངས།
ཆོས་དྲུག་ལ་ཡང་ཆོས་དྲུག་གི་བླ་མའི་རྣམ་ཐར་ཉི་མ་རེ་གཉིས་ཙམ་ལ་གསུངས་ལེ་རེད།
དེའི་འཕྲོ་ནས་བརྒྱུད་པ་དེ་ལས་བྱུང་བའི་གདམས་པ་ཕྱག་རྒྱ་ཆེན་པོ་འདི་ལ། ངོ་བོ་ངེས་ཚིག་
དབྱེ་བ་ཅི་འདྲ་ཡོད། གདམས་ངག་དེ་ཉམས་སུ་ལེན་ཐབས། གཞི་ལམ་འབྲས་གསུམ་གྱི་ཆེ་
བ་སོགས་གདམས་ངག་གི་ཡོན་ཏན་དང་བྱུང་བ་བརྗོད། དེ་གཉིས་ལ་བསམ་བློ་གཏོང་
བཅུག །བླའི་རྣམ་ཐར་མཇལ་བཅུག །དེ་ནས་ཐུན་མོང་གི་སྔོན་འགྲོ་བཤད་པ་ན། དང་པོ་
དལ་འབྱོར་རྙེད་དཀའ་བའི་ཁྲིད་གཅིག་པུ་ལའང་། དལ་བ་བརྒྱད། འབྱོར་པ་བཅུ། འཁོར་
ལོ་ཆེན་པོ་བཞི་ལ་སོགས་པ་རེ་རེ་བཞིན་དུ་ངོ་སྤྲོད། དལ་འབྱོར་བཅོ་བརྒྱད་པོ་དེ་རང་ལ་
ཚང་གདའ་འམ་མི་གདའ། ཚང་ན་ཚང་ལུགས་ཅི་འདྲ་རེད་ནས་ཚང་གདའ། ཅུང་ཙམ་ཆ་མ་
ཚང་ས་ཡོད་ན་དེ་ཡར་ཚང་ཐབས་ཅི་འདྲ་དགོས་ཀྱི་གདའ་བསམ་བློ་གཏོང་ནས། ཐོག་མེད་
འཁོར་བའི་སྐྱེ་མང་ཉམ་རེ་ཐག །ད་རེས་དལ་འབྱོར་རིན་ཆེན་ཐོབ་པ་འདི། །རྒྱུ་རྐྱེན་ཅི་ནས་
རྙེད་དཀའ་ཕན་འདོགས་ཆེ། །འདུན་མ་མ་ནོར་གཏན་དོན་ཆོས་ལ་དྲིལ། །ཞེས་པ་འདི་དག་
ཁ་ཐོག་ནས་འདོན་པ་དང་བསམ་བློ་གཏོང་བ་ཁྲིད་ཡིག་མཇལ་བ་སོགས་གང་དྲག་གིས་
31



གྲུབ་མཆོག་བླ་མའི་ཞལ་ལུང་།
ཉིན་དུ་མ་ལ་བསྒོམ། དེ་ཚར་བ་དང་འཆི་བ་མི་རྟག་པའི་ཁྲིད་བླ་མའི་མདུན་ནས་ཞུ། རང་
གིས་བསྒོམ། སྣོད་བཅུད་འཇིག་རྟེན་འདུས་བྱས་མི་རྟག་དངོས། །ཞེས་པ་འདི་སྐབས་རེ་
ཚར་ཁ་ཤས་འདོན། སྔ་དྲོ་ཕྱི་དྲོ་ཐུན་གཅོད། དང་པོ་གོ་བ་ལེན། གོ་བ་ལོན་ནས་ཤེས་པ་དེ་ཁ་
ཕྱི་ལ་འཁོར་མི་འདུག་པར་ཁ་རང་ལ་ཚུར་བསྐོར་ནས་རང་རྒྱུད་ལ་སྦྱར་ཞིང་མི་རྟག་པ་རྒྱུད་
ལ་མ་སྐྱེས་ཀྱི་བར་དུ་བསྒོམ། རྒྱུད་ལ་འབྱོངས་པའི་ཚད་ཙམ་དུ་བསྒོམ་མ་ཐུབ་ན་ཡང་། རབ་
ན་ཉི་མ་བདུན། འབྲིང་ན་ཉི་མ་ལྔ། མ་མཐའ་ན་ཡང་ཉི་མ་གསུམ་རེ་ཙམ། ང་ཚོས་བསྙེན་པ་
ལས་རུང་འཇོག་ཟེར་བ་ལྟར། བློ་ལྡོག་རྣམ་བཞི་ལས་རུང་ཞིག་བསྒོམས་ན། ཐ་མ་ཡང་ཉི་
མ་གསུམ་རེ་ཙམ་བསྒོམ་དགོས་པ་རེད། འཆི་བ་མི་རྟག་པ་བསྒོམས་ཚར་དུས། ལས་རྒྱུ་
འབྲས་ཀྱང་ཉི་མ་དེ་ཙམ་ལ་བསྒོམ། དེ་ནས་འཁོར་བའི་ཉེས་དམིགས་ཀྱང་ཉི་མ་དེ་ཙམ་ལ་
བསྒོམ་སྟེ། བློ་ལྡོག་རྣམ་བཞི་འདི་བདུན་བཞི་ཉི་ཤུ་རྩ་བརྒྱད་ཙམ་མམ་ཟླ་བ་གཅིག་ཙམ་ལ་
བསྒོམས་ནས། དེ་ཚར་དུས་ཐུན་མིན་ནང་གི་སྔོན་འགྲོའི་ཁྲིད་ཞུ། སྐྱབས་འགྲོའི་ཁྲིད་ཐོབ་
ཚར་དུས་སྐྱབས་འགྲོ་དང་ཕྱག་གསོག །དེ་ནས་རྡོར་སེམས་ཀྱི་ཁྲིད་ཞུ་ཞིང་ཡིག་བརྒྱ་གསོག་
དགོས་ལེ་རེད་མ་གཏོགས། མགོ་ནས་མཇུག་བར་ལུང་བཏོན་པ་འདྲ་བྱེད་པའམ། ད་ལྟའི་
འཁྲིད་ཚུལ་འགའ་ལ་ཆུ་ཚོད་གཉིས་རེ་ཙམ་གྱི་ནང་ལ་སྔོན་འགྲོ་ཡོངས་རྫོགས་ཀྱི་ཁྲིད་
རྫོགས་པར་བྱེད། ཉི་མ་བཅུ་ཕྲག་ཙམ་གྱིས་སྔོན་འགྲོ་ཡོངས་རྫོགས་གཞོག་ནས། སྔོན་འགྲོ་
ཞོག་ཚར་ལེ་རེད་ཅེས་ཟེར་བ་དེ་འདྲ་རེད་འོང་ཆེས་བྱེད་ཀྱི་གདའ། ཆོས་སྒྲུབ་རྒྱུ་དེ་རང་གི་
བདག་ཉམས་ཀྱི་དོན་ལ་སྒྲུབ་ཀྱི་ཡོད་ལེ་རེད་མ་གཏོགས་མི་ལ་ཁྲལ་སྤྲད་རྒྱུ་མ་རེད། གཤིན་
རྗེ་ཆོས་རྒྱལ་ལ་ཁྲལ་བྱེད་ནས་སྤྲད་ས་རྙེད་ལེ་མ་རེད། ཞིབ་ཅིང་ཞིབ་པ་རྩིས་གྲངས་བརྒྱག་
འོང་བ་རེད། ཉི་མ་བཅུ་གསུམ་གྱིས་སྔོན་འགྲོ་བཞག་ལེ་ཡིན་ཟེར་ནའང་གཤིན་རྗེ་ཆོས་
རྒྱལ་གྱིས་བདེན་ལ་བཟུང་ཚོད་མ་རེད། རྗེས་མ་སྔོན་འགྲོ་གཞོག་མི་རྣམས་ཀྱིས་སྔོན་འགྲོ་
གཞོག་དུས་རང་མགོ་རང་གིས་མ་བསྐོར་བ་ཞིག་དགོས་ལེ་རེད་མ་གཏོགས། གཞོག་ཚེ་
བྲེལ་བ་བྱེད། རྗེས་མ་བསམ་བློ་འདྲ་འཁོར་འོང་དུས་འགྱོད་པ་བྱེད་པ་དེ་ལ་ཕན་ཐོགས་ཅི་
༣ ༽



ཕྱག་ཆེན་སྔོན་འགྲོའི་ཁྲིད་ཡིག
ཡོད་པ་མ་རེད། དང་པོ་ནས་འགྱོད་པ་མི་དགོས་པ་ཞིག་གཞོག་རྒྱུ་ཡིན་ན། རྗེས་ནས་རང་
དགའ་བ་དང་སྤྲོ་བ་སྒོམ་ཆོག་ལེ་ཞིག་འོང་བ་རེད། དེ་རིང་ངས་ཅུང་ཙམ་ཉོབ་ཐལ། ད་དེ་
ཙམ་བྱེད། བསོད་ནམས་འདི་ཡིས་སོགས། སྐྱེ་ཞིང་སྐྱེ་བ་སོགས། སྐྱེ་བ་ཀུན་ཏུ་སོགས། དགེ་བསྔོ་
མཛད་དོ།། འོ་ལེགས་སོ། །ངས་སྔ་དྲོ་མགོ་ཆོད་རྭ་ཆོད་ཆལ་ལེ་ཆོལ་ལེ་བཤད་ལེ་རེད། རྣ་བ་
གཡས་པའི་ནང་ནས་གཅིག་འཛུལ་ཡོད་རྒྱུ་རེད། གཡས་པའི་ནང་ནས་བཤད་དུས་གཡོན་
པའི་ནང་ནས་ཟི་རི་རི་ཤང་སོང་ཡོད་དམ། ཁོག་པ་ནང་ན་ཅུང་ཙམ་ཞིག་འཇགས་གདའ་སོ་
སོ་ནས་ལྟོས། ཕྱི་དྲོ་བསམ་བློ་ཞིག་ཐོངས་ཤོག །སང་ཉིན་ངས་རེ་རེ་བཞིན་དུ་དྲི་འོང་ན་ཐང་།
དེ་དུས་བཤད་རྒྱུ་ཡོད་ལེ་ཞིག་གྱིས་ཤོག །
དང་པོ་ཆོས་ལ་ཞུགས་པའི་སྔ་རོལ་དུ། བླ་སློབ་ཀྱི་འབྲེལ་བ་བརྟག་དགོས། བླ་
སློབ་ཀྱི་འབྲེལ་བ་བརྟག་པའི་དུས་ནི། དང་པོ་སློབ་མས་བླ་མ་ལ་བརྟག །དེ་ནས་བླ་མས་
སློབ་མ་ལ་བརྟག །བླ་སློབ་གཉིས་འབྲེལ་བ་གཅིག་མཚུངས་སུ་སོང་ན། ད་གཟོད་དམ་པའི་
ཆོས་ཀྱི་བདུད་རྩིའི་སྒོ་དབྱེ་དགོས་རྒྱུ་ཅན་རེད། ཆོས་ཞུ་དུས་ཀྱང་ཆོས་ཕར་ལ་བཞག །རང་
ཚུར་ལ་འདུག་པ་དེ་འདྲ་རེད་སོང་ན་ཆོས་ཀྱིས་ཕན་ཐོགས་ལེ་མ་རེད། གོ་བ་ལོན་པ་དེ་རང་
གི་རྒྱུད་ལ་ཚུར་སྦྱར་ནས། ཡ། ད་ང་ག་རེ་ཙམ་གྱི་ཚད་རེད་གདའ། རང་གི་འདུ་ཤེས་ག་འདྲ་
རེད་གདའ། བསམ་པ་དང་སྦྱོར་བ་རྣམ་པར་དག་གདའ་འམ་མི་གདའ། ད་ངས་ཆོས་ཤིག་
ཞུས་ན་ཐོབ་ས་གདའ་འམ་མི་གདའ། ཆོས་ཞུས་ན་དེ་ཉམས་ལ་ཐེབས་ས་གདའ་འམ་མི་
གདའ་ཞེས་རང་གིས་རང་ལ་དང་པོ་བརྟག་དཔྱད་གཏོང་དགོས་པ་རེད། དེ་ལྟར་རེད་ཚར་
ནས་ཆོས་ཞུ་བའི་སྐབས་སུ་ཀུན་སློང་དང་ཀུན་སྤྱོད་ཡང་དག་པ་ཚད་ལྡན་ཞིག་བཅོས་ནས་ཞུ་
དགོས་པ་རེད་མ་གཏོགས། ཅི་ཡིན་འདི་ཡིན་མེད་པ་རང་གར་འཇིག་རྟེན་མི་ནག་གི་ཁྲོམ་
ཚོགས་འདུས་པ་ལྟ་བུ་ཆོས་ར་ལ་གཅིག་འདུས། ཆོས་ར་ནས་ཕར་སོང་ཚར་དུས་ཆོས་ཅི་
ཐོབ་ཀྱང་མ་ཤེས། གང་ཡིན་ཡང་མ་གོ་བ་དེ་འདྲ་ཞིག་རེད་སོང་ན་གོ་ཆོད་ལེ་མ་རེད། དཔེར་
ན་ཁྱོད་དེ་རིང་གང་དུ་སོང་བ་ཡིན་ཞེས་དྲིས་ན། དབང་ཞུ་རུ་སོང་བ་ཡིན་ཟེར། དབང་ཅི་
36



གྲུབ་མཆོག་བླ་མའི་ཞལ་ལུང་།
འདྲ་ཞུས་ཟེར་དུས་མི་ཤེས་ཟེར་བ་དེ་འདྲ་རེད་སོང་ན། དབང་ཐོབ་ཀྱི་ཡོད་ལེ་མ་རེད། དེ་
བཞིན་དུ་དེ་རིང་ང་ཆོས་ར་འགྲིམ་པ་ཡིན་ཟེར། ཆོས་ཅི་གསུངས་ཐལ་ཞེས་དྲིས་ན་མང་པོ་
ཞིག་བཤད་ཐལ་ཅི་ཡིན་གཅིག་ཀྱང་ཧ་གོ་མ་ཐལ་ཟེར་རྒྱུ་འདྲ་རེད་སོང་ན། ཆོས་ར་ལ་ཡོང་
བའི་གོ་མི་ཆོད་པའི་ཁར། ཆོས་ར་ནང་ནས་ཉེས་པ་གསོག་འགྲོ་གི་ཡོད་ལེ་རེད། དེ་ཡིན་
དུས་ཆོས་ཞུ་བའི་སྐབས་སུ། སྣོད་ཀྱི་སྐྱོན་གསུམ། དྲི་མ་དྲུག །མི་འཛིན་པ་ལྔ་སོགས་སྤང་།
ཆོས་ཞུ་བའི་སྐབས་ཐོག་མར་རང་གིས་རང་ལ་བརྟག་དཔྱད་བྱེད་ནས་རང་གི་ཀུན་སློང་
བཅོས་རྒྱུ་དེ་གལ་ཆེ་ལེ་རེད། དེ་ཡང་སྣོད་ཀྱི་སྐྱོན་གསུམ་ཞེས་པ། རྣ་བ་མི་གཏད་ཁ་སྦུབས་
ལྟ་བུའི་སྐྱོན་ཞེས་ལུས་ཆོས་ར་ལ་བསྡད་ཡོད་ཀྱང་། རྣ་བ་ཆོས་ལ་མི་གཏད་པ་དེ་འདྲ་རེད་
སོང་ན། དཔེར་ན་བཅུད་བླུག་སའི་སྣོད་ཁ་སྦུབས་པའི་སྟེང་ལ་ཇ་ལ་སོགས་པ་བཅུད་ཇི་ཙམ་
བླུགས་ཀྱང་ཕྱི་ལ་འབོ་འགྲོ་བ་མ་གཏོགས། སྣོད་ཀྱི་ནང་ལ་ཐིགས་པ་གཅིག་ཀྱང་ཆགས་
འོང་རྒྱུ་མེད་པ། དཔེ་དེ་ལྟར་དུ་རྣ་བ་མ་གཏད་ན་ཆོས་ཚིག་གཅིག་ཀྱང་མི་ཐོབ་གསུངས་པ་
རེད། ཡིད་ལ་མི་འཛིན་ཞབས་བརྡོལ་ལྟ་བུའི་སྐྱོན། ཞེས་ཆོས་གང་ཉན་ནའང་ཉན་བཞག་
པའི་དོན་དེ་ཡིད་ལ་འཇོག་དགོས་ལེ་རེད། ཡིད་ལ་མ་བཞག་ན་མགོ་ནས་བཤད་བསྡད་པ་
དེ་མཇུག་ནས་བརྗེད་འགྲོ་ལེ་རེད། ཨོ་སློབ་ཚེ་བྷ་བརྗེད། བྷ་སློབ་ཚེ་ཨོཾ་བརྗེད་སོང་ལེ་འདྲ་
ཞིག་འོང་འགྲོ་བ་རེད། ཞབས་བརྡོལ་ཞེས་པ་སྣོད་ཞབས་བུག་བསྡད་པ་ལ་ཟེར་ལེ་རེད།
དཔེར་ན་ཞབས་བརྡོལ་བའི་སྣོད་ཀྱི་ནང་ན་བཅུད་ཇི་ཙམ་བླུགས་ཀྱང་། ཞབས་མེད་པས་
ཞབས་ནས་འབོ་ཞིང་འཕྲོ་བརླག་འོང་འགྲོ་རྒྱུ་མ་གཏོགས་སྣོད་ཀྱི་ནང་ན་ཆགས་འོང་རྒྱུ་མེད་
ལེ་རེད། དཔེ་དེ་བཞིན་དུ་ཡིད་ལ་མི་འཛིན་ཞབས་བརྡོལ་ལྟ་བུ་ཞེས་ཡིད་ལ་མ་བཟུང་ན་
སྣོད་ཞབས་བརྡོལ་བ་ལྟ་བུའི་སྐྱོན་ཡོད་གསུངས། ཉོན་མོངས་དང་འདྲེས་དུག་ཅན་ལྟ་བུའི་
སྐྱོན། ཞེས་ལུས་ཆོས་ར་ལ་བསྡད་ཀྱང་སྤྱིར་འཇིག་རྟེན་འདིར་སྣང་བྱ་བཞག་གི་སྟེང་ན་
སེམས་ཀྱི་རྣམ་རྟོག་འཕྲོ་རྒོད་དུ་འཆོར་བ་དང་། ལྷག་པར་དུ་ཉོན་མོངས་དུག་ལྔ་དུག་གསུམ་
ལ་སོགས་པ་རྣམ་རྟོག་སྐྱེས་ནས་རང་གི་རྒྱུད་ཉོན་མོངས་པས་བསླད་སོང་ན། དཔེར་ན་སྣོད་



ཕྱག་ཆེན་སྔོན་འགྲོའི་ཁྲིད་ཡིག
དུག་ཅན་གྱི་ནང་དུ་འོ་མ་དང་བདུད་རྩི་ལ་སོགས་པའི་བཅུད་བཟང་པོ་ཞིག་བླུགས་ན། དུག་
དེ་ཡིས་བཅུད་ལ་ཟིན་ཏེ་ནང་གི་བཅུད་བཟང་པོ་དེ་འཕྲོ་བརླག་ཏུ་འགྱུར་ནས་ལོངས་སྤྱོད་དུ་
མི་རུང་བ་འོང་འགྲོ་ལེ་རེད། དཔེ་དེ་བཞིན་དུ་རང་གི་རྒྱུད་ཉོན་མོངས་པ་ལོག་ལྟ་དང་ང་རྒྱལ་
ལ་སོགས་པ་དང་བཅས་བཞིན་དུ་ཆོས་ཉན་ན། ཆོས་ཀྱི་ཚིག་དོན་ཅུང་ཟད་གོ་ན་ཡང་ཆོས་དེ་
ཡིས་རང་རྒྱུད་ལ་ཕན་མི་ཐོགས་པ་འོང་འགྲོ་བ་རེད། དྲི་མ་དྲུག་ཅེས་པ། ཆོས་ཉན་པའི་
སྐབས་སུ་དྲི་མ་དྲུག་པོ་དེ་སྤང་དགོས་པ་རེད། ང་རྒྱལ་དང་ནི་མ་དད་དང་། །ཞེས་ཆོས་འཆད་
པ་པོའི་གང་ཟག་དང་བཤད་རྒྱུའི་ཆོས་ལས་ང་བཟང་སྙམ་པའི་ང་རྒྱལ་གྱི་དབང་གིས་སེམས་
ཀྱི་གཏིང་ནས་དད་པ་མེད་པ་མ་དད་པ། དད་པ་མེད་པའི་དབང་གིས་ལུས་ངག་ཡིད་གསུམ་
གྱི་གུས་པ་མེད་པ། དོན་དུ་གཉེར་བ་མེད་པ་ནི་དམ་པའི་ཆོས་ལ་འདི་གལ་ཆེན་དང་དོན་
ཆེན་ཡིན། རྒྱལ་བའི་བཀའ་དང་འཕགས་པའི་ལུང་ཡིན། ནམ་རེད་རེད་ལ་ཐོབ་རྒྱུ་ཡོད་པ་
མ་རེད་བསམ་པའི་བློ་མེད་པར། ཇི་མི་སྙམ་པ་ཡིས་ཐོབ་ནའང་ཐོབ། མ་ཐོབ་ནའང་མ་ཐོབ།
འདི་ཚོ་ཙམ་ང་རང་གིས་ཀྱང་ཤེས་བསམ་པའི་ང་རྒྱལ་འདྲ་སྐྱེས་སོང་ན། དོན་དུ་གཉེར་བ་
མེད་པ་གསུངས་པ་རེད། ཕྱི་རོལ་རྣམ་གཡེང་ནང་དུ་སྡུད། །ཅེས་ལུས་ཆོས་ར་ལ་ཡོད་ཀྱང་
མིག་གིས་རི་འགྲིམ་རྣམ་རྟོག་གིས་རྒྱལ་ཁམས་བསྐོར་ཞེས་ལུས་ཆོས་ར་ལ་བསྡད་བཞག་
ཡོད་ནའང་། མིག་གིས་རི་འགྲིམ་དེའི་རྗེས་ལ་ཡར་ལྟ་ཕྱིར་ལྟ་བྱེད་ནས་སེམས་ཀྱིས་རྒྱལ་
ཁམས་ཉུལ། དེ་ཚེ་ཅི་བྱས་ཐལ་ཧ་མི་གོ་བར་སེམས་ཀྱི་རྟོག་པ་ཕྱི་རོལ་ལ་རྣམ་པར་གཡེང་
འགྲོ་བ་དེ་ལ་ཟེར་བ་རེད། ནང་དུ་སྡུད་ཅེས་ལུས་ཆོས་ར་ནང་དུ་བསྡད་ཡོད་ཀྱང་། སེམས་
བཀུག་དྲགས་ནས་བྱིང་བ་དང་རྨུག་པ་ལ་སོགས་པའི་སྒོ་ནས་གཉིད་ཡུར་དབང་པོ་དུབ།
སུན་སྣང་སྐྱེ་འོང་བ་དེ་ལ་ཟེར་བ་རེད། ནང་དུ་སྡུད་ཆེ་སོང་བའི་སྐྱོན་གྱིས་ལུས་ཆོས་གྲལ་ལ་
བསྡད་ཡོད་པ་འགའ། ཅི་བྱེད་ཀྱི་གདའ་བལྟས་ན། གཉིད་བསྡད་ཡོད་ལེ་རེད། དེས་ཆོས་
ཐོབ་ཀྱི་ཡོད་ལེ་མ་རེད། དེ་སྐྱོན་རེད། ཆོས་ག་རེ་ཡིན་ནའང་། ཆོས་དེ་ལ་གཙིགས་འཛིན་
གྱིས་དོན་དུ་གཉེར་བ་དང་བཅས་ཏེ་ཉོན་དགོས་པ་རེད་མ་གཏོགས། དོན་གཉེར་མེད་པ་ཅི་
39



གྲུབ་མཆོག་བླ་མའི་ཞལ་ལུང་།
བྱུང་གང་བྱུང་གིས་ཉོན་ན་ཕན་ཐོགས་ཡོད་པ་མ་རེད། སྐྱོ་བས་ཉན་པ་དྲི་མ་དྲུག །ཅེས་ཆོས་
ཐུན་ཅུང་ཙམ་རིང་དྲག་སོང་ན། ཨོ། ད་ལྟོགས་བྱུང་ཆོས་ཐུན་དེ་ལ་གྲོལ་རྒྱུ་ཡང་མི་གདའ་
བསམ། ཡང་ཚད་པས་གདུང་འོང་ན། ཨེ། ཚད་པས་ཚིག་ཐལ། ད་ཕར་གྲོལ་ན་དགའ་ལེ་
ཡོད། གྲོལ་རྒྱུའང་མི་གདའ་བསམ་པ་འདྲ། ཆར་པ་ཞིག་བབས་འོང་ན། འོ། ཆར་པས་
གདུང་ཐལ་བསམ། ཆོས་ཉན་རྒྱུ་ཕར་བསྒྱུར། ག་ཤེད་ལ་གབ་ཁུང་འཚོལ། མགོ་བཏུམས་པ་
སོགས་བྱེད་པ་དེ་འདྲ་ལ་སྐྱོ་བས་ཉན་པ་ཟེར་བ་རེད། དེ་ཡིན་དུས་སྣོད་ཀྱི་སྐྱོན་གསུམ་དྲི་མ་
དྲུག་ལ་སོགས་པ་སྤང་དགོས་པ་རེད། མདོར་ན་དུས་ནམ་ཡང་དྲན་ཤེས་བག་ཡོད་ཟེར་རྒྱུ་དེ་
དགོས་པ་རེད་ཟེར་བ་འདི། རྫོགས་ཆེན་དཔལ་སྤྲུལ་གྱིས། དེང་སང་དྲན་ཤེས་བག་ཡོད་
དགོས་པའི་དུས་ཤིག་དང་། མི་དགོས་པའི་དུས་ཤིག་ཡོད་ལེ་རེད་གསུངས་པ་འདྲ་རེད་མ་
སོང་བ་དྲན་ཤེས་བག་ཡོད་དུས་རྟག་པ་རྒྱུན་དུ་དགོས་ཀྱི་ཡོད་ལེ་རེད། ཆོས་ར་ལ་འཚོགས་
སྐབས་ཀྱང་ཐོག་མ་ཉིད་དུ་རང་གི་ཀུན་སློང་དང་སྤྱོད་ལམ་ལ་བརྟགས། སྣོད་ཀྱི་སྐྱོན་གསུམ་
དྲི་མ་དྲུག་ལ་སོགས་པ་ཆོས་མིན་གྱི་བསམ་པ་དང་སྦྱོར་བ་རང་ལ་ཨེ་གདའ་ལྟ། བརྟག་
དཔྱད་བྱེད་ནས་དྲན་ཤེས་བག་ཡོད་ཀྱིས་ཐམས་ཅད་ལ་ཁྱབ་པར་བྱེད་ནས་ཀུན་སློང་བཅོས་
དགོས་པ་རེད། ཀུན་སློང་ཇི་ལྟར་བཅོས་ན་ངས་གོང་དུ་བཤད་པ་ལྟར། ནམ་མཁའ་དང་
མཉམ་པའི་སེམས་ཅན་འདི་དག་ཐམས་ཅད་མར་མ་གྱུར་པ་གཅིག་ཀྱང་མེད། འདི་དག་
ཐམས་ཅད་ཁམས་གསུམ་འཁོར་བ་ཟོ་ཁྱུན་ཁྱུད་མོ་ལ་ཐོག་མ་མེད་པ་ནས་ད་བར་དུ་འཁོར་
ཞིང་། སྡུག་བསྔལ་དོས་དྲག་ལ་ཡུན་རིང་པོ་མྱོང་བ་སྙིང་རེ་རྗེ། འདི་དག་ཐམས་ཅད་ཐར་པ་
མཆོག་གི་སྐམ་ས་ལ་འདྲེན་དགོས། ད་ལྟ་ང་ལ་འདྲེན་སྤྱད་ཀྱི་ནུས་པ་མི་གདའ་མོད། དང་པོ་
ཆོས་ཟབ་མོ་འདི་ཉན། དེ་ནས་ཐོས་བསམ་སྒོམ་གསུམ་གྱི་སྒོ་ནས་དེའི་དོན་ཉམས་སུ་ལེན།
བསྐྱེད་རྫོགས་ལ་སོགས་པ་ལམ་གྱི་རིམ་པ་ལ་བརྟེན་ནས་ཟུང་འཇུག་མཆོག་གི་གོ་འཕང་དེ་
རང་གིས་ཐོབ་པ་ཞིག་བྱེད། དེ་ཐོབ་ན་ཁམས་གསུམ་འཁོར་བའི་སེམས་ཅན་འདི་དག་
འདྲེན་པའི་སྟོབས་དང་ནུས་པ་ཐོབ་འོང་། དེ་བས་ད་ལྟ་ང་ལ་འདྲེན་པའི་ནུས་པ་མེད་ཀྱང་



ཕྱག་ཆེན་སྔོན་འགྲོའི་ཁྲིད་ཡིག
བརྩོན་འགྲུབ་དང་འདུན་པ་དྲག་པོས་རྒྱུ་ཚོགས་དེ་དག་བསགས་ནས་དང་པོ་རང་ཉིད་འཚང་
རྒྱ་བར་བྱེད། དེ་ནས་སེམས་ཅན་འདི་དག་ཐམས་ཅད་བསྒྲལ་བསམ་པ་ཀུན་སློང་གི་བསམ་
པ་བྱང་ཆུབ་མཆོག་ཏུ་སེམས་བསྐྱེད་དགོས་པ་རེད། སྤྱི་བཏང་སེམས་བསྐྱེད་འདི་ལ་དབྱེ་བ་
དང་རིམ་པ་མང་པོ་ཡོད་པ་རེད། ཡིན་ནའང་ཐོས་བསམ་སྒོམ་གསུམ་དང་འཆད་ཉན་སྒོམ་
སྒྲུབ་གང་དང་གང་ཡིན་ནའང་ཀུན་སློང་དེ་ཙམ་གྱིས་རྩིས་ཟིན་ན། བསམ་པ་བྱང་ཆུབ་
མཆོག་ཏུ་སེམས་བསྐྱེད་པ་ཡིན་ལེ་རེད། ད་ཆོས་ཞུས་ནའང་ཆོས་ཞུ་བའི་ཚུགས་ཀ་ཞིག་དོད་
ནས་ཡོད་པ་རེད། ཆོས་ཞུ་དུས་རབ་ཏུ་དམའ་བའི་སྟན་ལ་འདུག །དུལ་བའི་དཔལ་ནི་རྣམ་
པར་བསྐྱེད། །དགའ་དང་ལྡན་པའི་མིག་གིས་ལྟ། །ཚིག་ནི་བདུད་རྩི་འཐུང་བ་བཞིན། །ཞེས་
རབ་ཏུ་དམའ་བའི་སྟན་ལ་འདུག་ནས་ལུས་ངག་ཡིད་གསུམ་ཤིན་ཏུ་དུལ་བ་དང་བསྲུན་པོའི་
སྒོ་ནས་སེམས་དགའ་སྤྲོ་དད་མོས་དང་བཅས་ཏེ་ཉོན་དགོས་པ་རེད། དེ་མ་ཡིན་པར་ཆོས་
ཐུན་ཅུང་རིང་འོང་ན་སུན་ནས་དང་པོ་བཤུ་ཧྲེང་འདྲ་བྱེད། མགོ་བོ་ཡར་དགྱེ་ཕར་བལྟ་ཚུར་
བལྟ་བྱེད་འགྲམ་པ་སྐྱོར། གླལ་བ་གཏོང་བ་སོགས་བྱས་འོང་ན་ཆོས་ཞུ་རྒྱུ་ལ་སྐྱོ་བའི་རྟགས་
ཕྱི་ལ་སྟོན་འོང་བ་རེད། དེ་ནི་དགེ་བའི་བཤེས་གཉེན་དང་དམ་པའི་ཆོས་ལ་མ་གུས་པའི་
རྣམ་འགྱུར་རེད། མགོ་གཏུམས་པ་དང་གཡོགས་པ། ག་ཤེད་ལ་རྩིག་པ་དང་ཀ་བ་འདྲ་ཡོད་
ན་དེ་ལ་བསྔས་པ་དང་བརྟེན་པ་སོགས་མི་རུང་ཞེས་གསུངས་ཡོད་པ་རེད། ཆོས་ཞུ་དུས་གུས་
པ་དང་བཅས་ཏེ་འདུག་ནས་ཉོན་དགོས་པ་རེད། ལངས་ནས་མགོ་དཀྱོག་དཀྱོག་བྱེད་ནས་
ཉོན་ན་དེ་ཆོས་ཞུ་བའི་རྣམ་འགྱུར་མ་རེད། ཅི་ཟེར་གྱི་གདའ་བལྟ་བའི་རྣམ་འགྱུར་འོང་འགྲོ་
ལེ་རེད། ཁྱེད་རང་ཆེ་བ་རྣམས་ཀྱིས་དགོངས་པ་རེད། ཤེས་པ་རེད། ཆུང་བ་དེ་སྔོན་ཆོས་
མང་པོ་ཞུ་མ་མྱོང་བ་རྣམས་ཀྱིས་ཡིད་ལ་གཞོག་དགོས་ལེ་རེད། ཆོས་ཞུ་དུས་ཞུ་ལུགས་ཤེས་
དགོས་ལེ་རེད། དགེ་བའི་བཤེས་གཉེན་ལ་སྨན་པའི་འདུ་ཤེས། དམ་པའི་ཆོས་ལ་སྨན་ནུས་
པ་དང་ལྡན་པའི་འདུ་ཤེས། རང་ལ་ཐོག་མ་མེད་པ་ནས་ཉོན་མོངས་དུག་ལྔ་དུག་གསུམ་གྱི་
ནད་ཀྱིས་ཟིན། གཅོང་གིས་བཏབ་པའི་ནད་པའི་འདུ་ཤེས། ཐོག་མ་མེད་པ་ནས་བསགས་
.4()



གྲུབ་མཆོག་བླ་མའི་ཞལ་ལུང་།
པའི་སྡིག་སྒྲིབ་ཉམས་ཆག་ཉེས་ལྟུང་། ཉོན་མོངས་དུག་ལྔ་དུག་གསུམ་གྱིས་བསླད་པའི་རྒྱུད་
མ་རུང་པ་འདི་འདུལ་བར་བྱེད་པའི་ཐབས་དམ་ཆོས་བདུད་རྩི་ལྟ་བུའམ་སྨན་ལྟ་བུ་བཙལ་
ནས། རང་རྒྱུད་ཀྱི་ཉོན་མོངས་པའི་ནད་འདི་དྲུངས་ནས་འབྱིན་ནུས་པ་ཞིག་བྱེད་བསམ་པ་
ནན་ཏན་ཉམས་སུ་ལེན་པ་ལ་ནད་ཉེ་བར་འཚོ་བའི་འདུ་ཤེས་བསྐྱེད་དགོས་པ་རེད། དེ་ཚོ་
གཅིག་ན་ཤེས་དགོས་པ་དང་། གཉིས་ན་བག་ལ་གཞོག་དགོས་པ་རེད། ཤེས་པ་གཅིག་པུས་
ཕན་ལེ་མ་རེད། དཔེར་ན་སྨན་ཟ་ནས་ནད་དྲག་དགོས་པ་རེད་མ་གཏོགས། སྨན་སྡུན་ལ་
བཞག་པ་ཙམ་གྱིས་ནད་དྲག་འགྲོ་བ་མ་རེད། དཔེ་དེ་བཞིན་དུ་ཆོས་ཀྱང་གོ་བ་ལོན་པ་
གཅིག་པུས་ཆོག་པ་མ་རེད། གོ་བ་ལོན་པ་དེ་ཁ་ཚུར་བསྐོར་ནས་རང་གི་རྒྱུད་ལ་སྦྱོར་དགོས་
ལེ་རེད། ད་ལྟ་ཁ་ཚུར་བསྐོར་མི་ཧ་ཅང་ཉུང་ཉུང་རེད། ཅུང་ཙམ་ཤེས་པ་དེ་ང་རྒྱལ་གྱི་རྒྱུ་རུ་
འགྱུར་ནས་རྒྱུད་ང་རྒྱལ་གྱིས་སྦོས། །གཞན་ལ་སྐྱོན་འདོགས་སྤྱད་དང་ཁ་གཏོང་སྤྱད་ལ་
འགྱུར་འགྲོ་བ་དེ་ནི། ང་ཚོའི་བླ་མ་དྭགས་པོ་ལྷ་རྗེ་ཡིས། ཆོས་ཆོས་སུ་མ་སོང་ན། ཆོས་ཀྱིས་
སླར་ངན་སོང་དུ་གཏོང་བའི་རྒྱུ་བྱེད་ཅེས་གསུངས་པ་དེ་རེད། ཆོས་ཀྱིས་ངན་སོང་ལ་ཇི་ལྟར་
གཏོང་བ་རེད་ན། དེ་ལྟར་ཆོས་ལ་བརྟེན་པའི་ཉེས་པ་མང་པོ་ཞིག་བསགས་ནས་ངན་སོང་ལ་
སྐྱེ་བས་ཆོས་ཀྱིས་སླར་ངན་སོང་ལ་གཏོང་བའི་རྒྱུ་བྱེད་ཅེས་གསུངས་པ་རེད། དེས་ན་ཀུན་
སློང་དང་ཀུན་སྤྱོད་ཡག་པོ་བཅོས། དེ་ཡང་ཀུན་སློང་བཅོས་ཟེར་ན། ད་ལྟ་གོང་དུ་བཤད་
པའི་དྲི་མ་དྲུག་སོགས་སྤངས་རྒྱུ་དེ་རེད། ཀུན་སྤྱོད་བཅོས་ཟེར་ན། ངས་ད་ལྟ་ཁྱེད་རྣམ་པ་ལ་
གསལ་པོ་བཤད་ཡོད་པ་ལྟར་ཆོས་ཉན་དུས་དང་པོ་ཆོས་ར་ནང་ན་ཡོང་བའི་སྐབས་ནས།
དཀོན་མཆོག་གསུམ་དང་དགེ་བའི་བཤེས་གཉེན་ཡིད་ལ་བྱེད་ནས་ཕྱག་གསུམ་འཚལ། དེ་
ནས་རབ་ཏུ་དུལ་ཞིང་གུས་པ་དང་བཅས་པས་ཆོས་ར་ལ་འཁོད་ནས་ཆོས་ཉོན་རྒྱུ་དེ་ལ་ཀུན་
སྤྱོད་ཟེར་བ་རེད། དམ་པའི་ཆོས་ཚིག་བཞི་གཅིག་ཉོན་ན་ཡང་། ཆོས་འཆད་ཉན་གྱི་མཚན་
ཉིད་ཚང་བ་ཞིག་བྱེད་ནས་ཉོན་རྒྱུ་ཡིན་ན། ཆོས་ཞུ་ལུགས་ཡག་པོ་ཞིག་འོང་གི་ཡོད་པ་རེད།
དེ་ཚོ་ཐམས་ཅད་ཡིད་ལ་ཞོག །བསམ་བློ་ཐོངས། ཐུན་མོང་གི་སྔོན་འགྲོ་ཟེར་དུས། ཐེག་པ་



ཕྱག་ཆེན་སྔོན་འགྲོའི་ཁྲིད་ཡིག་
ཆེ་ཆུང་དང་ས་དགའ་ལྡན་རྙིང་མ་བཀའ་བརྒྱུད་ཀྱི་གྲུབ་མཐའ་གང་དང་གང་ཡིན་ནའང་།
དང་པོ་སྒོམ་དགོས་རྒྱུ་ཞིག་རེད། ཅི་ལ་རེད་ན། ཆོས་པ་ཞིག་བྱེད་དགོས་ན། ངེས་འབྱུང་གི་
བསམ་པ་མ་སྐྱེས་ན་ཆོས་པ་ཡོང་མི་ཐུབ་པ་ཁ་ཚོན་ཆོད་པ་རེད། ངེས་འབྱུང་གི་བསམ་པ་དེ་
དང་པོ་ནས་རྒྱུད་ལ་སྐྱེས་བསྡད་པ་གཅིག་ཀྱང་ཡོད་པ་མ་རེད། རྒྱུད་ལ་སྐྱེ་རྒྱུ་ཕར་ཞོག ངེས་
འབྱུང་ཟེར་བ་ཅི་ཡིན་ཙམ་ཡང་ཤེས་ལེ་མ་རེད། དེ་ཡིན་དུས་ངེས་འབྱུང་གི་བསམ་པ་དེ་རྒྱུད་
ལ་སྐྱེ་བའི་ཐབས་ཐུན་མོང་ཕྱི་ཡི་སྔོན་འགྲོ་རེད། འདི་ལ་བརྟེན་ནས་འཁོར་བའི་ཉེས་
དམིགས་དང་ངན་སོང་གི་སྡུག་བསྔལ་རང་རྒྱུད་ལ་སྦྱར་གྱིན་སྦྱར་གྱིན་བསམ་བློ་ཞིག་བཏང་
ན། ངེས་འབྱུང་ངོས་ཟིན་འོང་བ་རེད། ཁམས་གསུམ་འཁོར་བ་སྡུག་བསྔལ་གྱི་རང་བཞིན་
འདིའི་གནས་རིས་གང་དུ་སྐྱེས་ཀྱང་། འདི་འདྲ་རེད་གདའ་བསམ་པའི་གོ་བ་ཞིག་ལོན། ད་
འཁོར་བ་འདི་ལས་ཐར་ཐབས་ཅི་ཞིག་བྱེད་རྒྱུ་ཡོད་ན་བསམ་པ་ཡིད་ལ་སྐྱེས་འོང་ན་དེ་ལ་
ངེས་འབྱུང་ཟེར་ལེ་རེད། ངེས་འབྱུང་སྐྱེས་པ་ཙམ་གྱིས་ཕན་པ་མ་རེད། བརྩོན་འགྲུས་དགོས་
པ་རེད། ཆོས་ལ་ཕྱི་གཤོལ་བྱས་པས་ཕན་པ་མ་རེད། སང་ཙམ་འཆི་ཡང་སུས་ཤེས་ཀྱིས། །
དེ་རིང་ཉིད་དུ་བཏུན་ཏེ་བྱ། །ཞེས་གསུངས་པ་ལྟར། འཆི་བ་མི་རྟག་པ་སོགས་བསྒོམ་འདུག་
དུས་ག་ལེ་ག་ལེ་བློ་སྣ་ཇེ་ཐུང་ཇེ་ཐུང་ལ་འགྲོ། །མཐར་མི་རྟག་པ་རྒྱུད་ལ་སྐྱེས་པའི་ཚད།
ཁར་སང་བཤད་ཟིན་པའི་ཁ་རག་སྒོམ་ཆུང་ལ་དཔེ་བཞག་ནས་དཔལ་སྤྲུལ་རིན་པོ་ཆེས་
གསུངས་གདའ་བ་དེ་རེད། སྔོན་ཆད་བཀའ་གདམས་པའི་དགེ་བཤེས་རྣམས་ཀྱིས་དགོང་
མོ་ཕྱིར་གཟིམ་པ་ན་གསོལ་ཞལ་ཕྱིར་སྦུབ། སང་ཉིན་ནངས་སྔ་ང་ཡིས་ཕོར་པ་བེད་སྤྱོད་
རྒྱུ་ཡོད་དམ་མེད་ཅི་ཤེས་ཞེས་དགོང་མོ་དེ་འདྲ་གསལ་གདབ། ཡང་ནངས་སྔ་ལང་དུས་དོ་
དགོང་ང་ཕྱིར་ཉལ་རྒྱུ་ཡོད་པ་ཨེ་ཡོང་ཅི་ཤེས། དེ་རིང་འཆི་འགྲོ་ནའང་ཅི་ཤེས་ཞེས་འཆི་བ་
མི་རྟག་པའི་འདུ་ཤེས་རྐྱང་རྐྱང་བསྒོམ་མཛད་པ་རེད། དེས་ན་ང་ཚོས་ཀྱང་དེ་འདྲའི་འདུན་པ་
དེ་ཡང་ནས་ཡང་དུ་གཏོང་། དེ་ལ་ཅུང་ཟད་གོམས་འོང་དུས་བློ་སྣ་ཇེ་ཐུང་ལ་འགྲོ། འོ་ཆོས་
དེ་མགྱོགས་པོ་སྒྲུབ་དགོས་ཀྱི་གདའ་མ་གཏོགས་ང་ལ་ཚེ་ཅི་ཙམ་ཡོད་མི་ཤེས། ནམ་འཆི་



ir
ir
cir
གྲུབ་མཆོག་བླ་མའི་ཞལ་ལུང་།
འགྲོ་ཅི་ཤེས། ཚེ་ལོང་མེད་འཆི་རྐྱེན་ངེས་མེད་རེད་བསམ་པའི་བློ་དེ་ཇི་བརྟན་ལ་འགྲོ། དེ་
ལ་བརྟེན་ནས་བློ་ལྡོག་རྣམ་པ་བཞི་རྒྱུད་ལ་སྐྱེ་འོང་བ་རེད། བློ་ལྡོག་རྣམ་བཞི་ཁར་སང་ཡང་
གསལ་འདེབས་ཙམ་ཞུས་པ་ཡིན། ད་ལྟ་ང་ཚོས་ཞིབ་རྒྱས་བྱེད་ནས་བཤད་ཀྱིན་བསྡད་
ན། དུས་ཚོད་ཀྱང་རིང་པོ་ཡོད་པ་མ་རེད། འདི་ངེས་པར་དུ་ཤེས་ནི་ཤེས་དགོས་པ་རེད། ཇི་
མི་སྙམ་པ་གལ་ཆུང་དུ་འཇོག་རྒྱུ་མེད་པ་རེད། འོ་ན་འདི་དག་གང་ནས་ཤེས་དགོས་པ་རེད་
ཟེར་ན། སྤྱིར་ན་དགེ་བའི་བཤེས་གཉེན་གྱི་གསུང་ལས་རྟོགས་དགོས། ཡང་དགོས་ཐེག་
པ་ཆེ་ཆུང་གི་ཁྲིད་ཡིག་རྣམས་ལས་རྟོགས་དགོས་པ་རེད། ང་ཚོ་འབྲུག་པ་བཀའ་བརྒྱུད་པ་
ལྟ་བུ་ལ་ཆ་མཚོན་ན། ཀུན་མཁྱེན་པདྨ་དཀར་པོའི་སྔོན་འགྲོའི་ཟིན་བྲིས་ཉུང་ཉུང་ཞིག་ཡོད་
རྒྱུ་དེ་ནི་ཧ་ཅང་བསྡུས་པ་ཞིག་རེད། དེ་ལས་རྒྱས་ཙམ་བྱས་ན་ཡོངས་འཛིན་འཇམ་དཔལ་
དཔའ་བོའི་སྔོན་འགྲོའི་ཁྲིད་ཡིག་ཡོད་པ་རེད། སྔོན་མ་ངེད་ཚོ་ལ་སྔོན་འགྲོའི་ཁྲིད་གསུང་
དུས་ཡོངས་འཛིན་འཇམ་དཔལ་དཔའ་བོའི་སྔོན་འགྲོའི་ཁྲིད་ཡིག་གི་སྟེང་ནས་གསུང་མཛད་
པ་རེད། དེ་ལས་ཀྱང་རྒྱས་པ་བྱས་ན། ཁམས་པ་ཀུན་དགའ་བསྟན་འཛིན་གྱི་སྔོན་འགྲོའི་
ཁྲིད་ཡིག་རྒྱས་པ་པོ་སྟི་ཞིག་ཡོད་པ་དེ་ལ་ཞིབ་རྒྱས་ཀྱིས་མཇལ་དགོས་པ་རེད། ཨ་མཆོད་
ཀྱིས་བཏོན་པ་འདྲ་བ་ཚར་གཅིག་བཏོན་བཞག་པས་གོ་ཆོད་ལེ་མ་རེད། ཡང་ནས་ཡང་
དུ་མཇལ་ན་ཚར་གཅིག་གིས་གོ་བ་ཅུང་ཟད་ལོན་པ་དེ་ལ་ཚར་གཉིས་ལྟོས་དང་གོ་བ་དེའི་
དྲག་ཙམ་ཞིག་ལོན་འོང་བ་རེད། ཚར་གསུམ་ལྟོས་དང་དོན་སྤྱི་ཕལ་ཆེར་ཡིད་ལ་ངེས་འོང་
བ་རེད། དེས་ན་ཚར་གྲངས་མང་པོ་ཞིག་སོགས་སྡོད་དང་། ཚར་རེ་བཞིན་རང་རང་གི་རིག་
པ་དང་བློ་སྟོབས་ཆེ་ཆུང་ལ་ལྟོས་པའི་གོ་བ་རྒྱ་ཇེ་ཆེ་ལ་འགྲོ་ལེ་རེད། འདི་མ་ཎི་ནི་མ་རེད།
ཚར་གྲངས་མང་པོ་བཏོན་བསྡད་ཀྱང་ཅི་ཕན་ཞེས་ཟེར་ཡང་ཟེར། བསམ་ཡང་བསམ་པ་དེ་
འདྲ་ལོ་ལེ་མ་རེད། ཁྲིད་ཡིག་ཟེར་རྒྱུ་དེ་ཡང་དང་ཡང་དུ་འདོན་དགོས་པ་རེད། སྔོན་མ་སྐྱེ་
རྒུ་མདོ་ལ་རྒྱ་བླ་མ་ཞིག་ཡོད་ལེ་རེད། ཁོང་རང་གིས་སྔོན་ཆད་སྒྲ་པ་བླ་མ་ཚེ་རྒྱལ་གྱི་མདུན་
ནས་སྤྱོད་འཇུག་ཞུས་ཤིང་སྤྱོད་འཇུག་ཡག་པོ་འདྲ་ཤེས་ལེ་རེད། ཁོང་གིས་ཆོས་གཞན་དག་
3



ཕྱག་ཆེན་སྔོན་འགྲོའི་ཁྲིད་ཡིག་
མ་ཤེས་ནའང་སྤྱོད་འཇུག་འདི་ཤེས་ན་ཆོག་ལེ་རེད། འདོན་པ་གཞན་དག་མ་ཐོན་ནའང་སྤྱོད་
འཇུག་འདོན་འདུག་རྒྱུ་ཡིན་ན་ཆོག་ལེ་རེད། སྤྱོད་འཇུག་ཚར་བཅུ་བཏོན་ན་གོ་བ་གཏིང་
ཇེ་ཟབ་ལ་ཐེངས་བཅུར་འགྲོ་རྒྱུ་ཡོད་པ་རེད། སྤྱོད་འཇུག་ཚར་བརྒྱ་བཏོན་ནའང་། ད་དུང་
སྤྱོད་འཇུག་གི་གཏིང་སྤོགས་ཐུབ་ལེ་མ་རེད་ཅེས་བཤད་པ་རེད། དེ་རྒྱུ་རེད། རྒྱ་ཟེར་ནས་
ཕར་གཅོད་གཞོག་རྒྱུ་ཅི་ཡོད་པ་མ་རེད། ཆོས་ཉམས་སུ་བླངས་ན་རྒྱ་ལའང་གྲུབ་ཐོབ་དང་
དགེ་བཤེས་མང་པོ་ཡོད་པ་རེད། ཁྲིད་ཡིག་དང་དཔེ་ཆ་རྣམས་ཚར་གྲངས་སྐྱར་ནས་འདོན་
རྒྱུ་ཡིན་ན་རིམ་པས་གོ་བ་མང་པོ་ལོན་འོང་བ་རེད། གཞན་ཡང་ཐམས་ཅད་ལ་དཔེ་ཆ་ཁྱབ་
ཀྱང་ཆེ། གོའང་སླ་བ་ཀུན་བཟང་བླ་མའི་ཞལ་ལུང་ཞེས་པ་ལ་ལས་ཁྲ་མ་ཁྲིད་ཡིག་དང་། ལ་
ལས་ཀུན་བཟང་བླ་མའི་ཞལ་ལུང་དང་། ལ་ལས་དཔལ་དགེའི་ཁྲིད་ཡིག་ཟེར་ལེ་རེད། ཡི་
གེ་དེ་ལ་གཅིག་ལྟོས་དང་། དེའི་ནང་ན་སུས་བལྟས་ནའང་མི་གོ་རྒྱུ་མེད་པ་ཕལ་སྐད་ཀྱིས་ཁ་
བརྡ་དང་སྐད་ཆ་བཤད་བསྡད་པ་འདྲ་ཞིག་གསུངས་ཡོད་པ་རེད། ལྷག་པར་དུ་སྔོན་ཆད་ཀྱི་
ལོ་རྒྱུས་དཔེ་དོན་སྦྱར་གྱིན་གསུངས་པས། འདོན་ཡང་སྤྲོ་བ་སོགས་ཀྱི་ཁྱད་ཆོས་མང་པོ་ཡོད་
པ་རེད། འདི་ན་ཡོད་པ་ཐམས་ཅད་ལ་ངས་བརྡ་བསྒོས་ཡིན། ཁྱེད་རྣམས་ཡི་གེ་མི་ཤེས་པ་
སུ་ཡང་མེད་པས་སེམས་མལ་ལ་གནས་བླ་གདན་ལ་བཀོད་ནས། ཀུན་བཟང་བླ་མའི་ཞལ་
ལུང་དེ་ཚར་ཡ་ཟུང་ཙམ་ཞིག་འདོན་ཨེ་ཐུབ་ལྟོས་དང་། ཕན་ཡོན་ཡང་ཡོད་རེད། དགོས་
པའང་ཆེ་རེད། བྱིན་རླབས་ཀྱང་ཡོད་ལེ་རེད། བློ་ལྡོག་རྣམ་བཞིའི་ཁྲིད་རྒྱས་པའང་དེ་ཚོའི་
ནང་ན་གསུངས་བཞག་ཡོད་པ་རེད། ལྷག་པར་ཕྱག་རྒྱ་ཆེན་པོ་འདི་ཡི་སྔོན་འགྲོ་དངོས་གཞི་
རྗེས་དང་བཅས་པ་ཐམས་ཅད་ཀྱི་སྤྱིའི་ཆིངས་ནི། རྗེ་བཙུན་མི་ལ་རས་པའི་རྣམ་ཐར་མགུར་
འབུམ་སྦགས་མ་ཡོད་རྒྱུ་དེ་རེད། མི་ལའི་མགུར་འབུམ་འདི་གོ་བ་རིག་པ་ཡག་པོ་ཞིག་
མེད་ན་ཕལ་ཆེར་གྱིས་གཏིང་ཟབ་མོ་ཞིག་གོ་ཐུབ་པ་དཀའ་མོ་རེད། ཁྲིད་ཡིག་བརྒྱ་བརྒྱ་
སྟོང་སྟོང་མང་པོ་ཡོད་ལེ་རེད་དེ། ཡང་ནས་ཡང་དུ་བཏོན་བསྡད་ན་སེམས་ལ་ཕན་པོ། བྱིན་
རླབས་ཆེན་པོ། གོ་རྒྱུ་གཏིང་ཟབ་པོ་མི་ལའི་མགུར་འབུམ་འདྲ་དཀའ་མོ་རེད། སྔོན་ཆད་སྡེ་
44



གྲུབ་མཆོག་བླ་མའི་ཞལ་ལུང་།
པ་གཞུང་གི་བཀའ་བློན་སྐུ་དྲག་ཅིག་གིས་མི་ལའི་མགུར་འབུམ་བཏོན་པས། ཨེ། མི་ལ་
རས་པ་ཞེས་དེ་འདྲའི་འཇིགས་པ་ཞིག་ཡོད་འདུག །མཛད་སྤྱོད་བྱེད་སྟངས་ཧ་ཅང་ཡག་པོ་
རེད། ང་ཡང་དེ་འདྲ་ཞིག་བྱེད་དགོས་ཞེས་རི་ཁྲོད་ལ་སོང་ནས་ཞག་མ་འགའ་ལ་བསྡད་པས།
ཨོ། ང་ཨོང་དོ་གཟེར་འོང་གི་གདའ། ངའི་འབོལ་དེ་ཁྱེར་ཤོག་ཟེར། ཡང་ང་སྔོ་དང་ཟྭ་ཚོད་
ལ་སོགས་པ་བརྟེན་ནས་འདུག་དགོས་ན་ལར་ནས་ཡོང་གི་མི་གདའ། ང་ལ་ཟ་མ་ཞིག་ཁྱེར་
ཤོག་ཟེར། ཡང་ང་འཁྱག་འོང་གི་གདའ་ང་ལ་གོན་རྒྱུ་ཁྱེར་ཤོག་ཅེས་མི་ལ་རས་པ་འདྲ་བྱེད་
རྒྱུ་ཕར་ཞོག །ཁོ་རང་གི་ཁྱིམ་ལ་ཡོད་པ་དེ་ཚོ་རིམ་པས་ཆོས་ལ་བཏང་ནས་ཁྱིམ་ལ་ཅང་མེད་
པར་བྱས། ཐེངས་ཤིག་རི་ཁྲོད་མ་ཟིན་པར་ཕྱིར་འོངས་ནས་ཁྱིམ་ལ་སྐོར་ལྟ་བྱས། འོ་གཅིག་
འདྲ་ཡོད་པ་ཡིན། གཉིས་འདྲ་ཡོད་པ་ཡིན། དགོས་མཁོ་ཅན་ཅི་འགའ་ཡོད་པ་ཡིན་མོད། ད་
མི་ལ་སྤྲང་གོག་དེས་འདི་འདྲ་ལས་ལེ་རེད། དེ་མིན་ན་ང་ལ་འདིའི་དྲག་ཙམ་གྱི་ཆ་རྐྱེན་ཡོད་
ཟེར། ཐ་མ་ལོག་ལྟ་སྐྱེས་པ་རེད། འཇིག་རྟེན་གྱི་ཁ་དཔེ་ལ་དཔེ་ངན་པ་དེ་མ་ཐུས་ན། དོན་
བཟང་པོ་དེ་མི་འགྲུབ་ཟེར་ལེ་རེད། དེ་ཐམས་ཅད་ཡིད་ལ་འཇོག་དགོས་པ་རེད། ཁར་སང་
ཡང་བཤད་ལེ་ཡིན། བློ་ལྡོག་རྣམ་པ་བཞི་པོ་འདིས་དང་པོ་ཆོས་ལ་འཇུག་པའི་རྒྱུ་བྱེད། བར་
དུ་ཆོས་ལ་སྐུལ་བའི་རྐྱེན་བྱེད། ཐ་མ་ཆོས་མཐར་ཕྱིན་པའི་གྲོགས་བྱེད་ཅེས། བློ་ལྡོག་རྣམ་
པ་བཞི་པོ་འདི་ནི་དུས་དང་རྣམ་པ་ཀུན་ཏུ་བརྗེད་མི་ཉན་རྒྱུ་ཞིག་རེད། དང་པོ་ཆོས་ལ་འཇུག་
པའི་རྒྱུ་བྱེད་ཅེས་ངེས་འབྱུང་སྐྱེ་སྤྱད་ཀྱི་རྒྱུ་བྱེད། བར་དུ་ཆོས་ལ་སྐུལ་བའི་རྐྱེན་བྱེད་ཅེས་
བློ་སྣ་ཇེ་ཐུང་ལ་འགྲོ་བའི་རྐྱེན་དང་བརྩོན་འགྲུས་ཀྱི་ལྕག་བྱེད། ཐ་མ་ཆོས་མཐར་ཕྱིན་པའི་
གྲོགས་བྱེད་པས་འདི་བཞི་ཧ་ཅང་གལ་ཆེན་པོ་རེད། ཁྱེད་རྣམ་པ་ཚང་མས་བློ་ལྡོག་རྣམ་བཞི་
ལ་ཡང་དང་ཡང་དུ་གཅིག་གཟིགས། ཆོས་ཀྱི་མཆེད་པོ་དགེ་བའི་གྲོགས་པོ་རྣམས་དང་ཕར་
གཏམ་ཚུར་གླེང་གི་སྒོ་ནས་ཤེས་པར་བྱེད་རྒྱུ་དེ་གལ་ཆེ་བ་རེད། ཐུན་མོང་ཕྱིའི་སྔོན་འགྲོ་དེ་
ཙམ་བྱེད། །དེ་ནི་སྔོན་འགྲོ་ཐུན་མོང་བས་བློ་ལེགས་པར་བཀོལ་བ་ཞེས། ད་ལྟ་ང་ཚོའི་བློ་
འདི་ཕར་འཐོར་ནས། རང་དབང་ལ་འདུ་མི་ཐུབ་པ་འདི་རང་དབང་དུ་འདུ་ནས་བློ་ལས་སུ་



ཕྱག་ཆེན་སྔོན་འགྲོའི་ཁྲིད་ཡིག
རུང་བ། སེམས་བཀོལ་དུ་བཏུབ་པ་ཞེས། སྨོན་ལམ་གྱི་ནང་ནའང་བློ་ལས་སུ་རུང་བར་གྱུར་
ཅིག །སེམས་བཀོལ་དུ་བཏུབ་པར་གྱུར་ཅིག་ཅེས་སྨོན་ལམ་རྒྱག་གི་ཡོད་པ་འདྲ་རེད་འོང་ན་
ཆོས་པ་རེད་འགྲོ་ཞེས་པའི་དོན་རེད། །
གསུམ་པ། ལྗོན་འགྲོ་ཐུན་མོང་མ་ཡིན་པས་རྒྱུད་རྣམ་པར་སྦྱོང་བ་ནི།
དེ་རིང་ཐུན་མོང་མ་ཡིན་པས་རྒྱུད་རྣམ་པར་སྦྱོང་བ་ཞེས་ཐུན་མོང་མ་ཡིན་པའི་སྔོན་
འགྲོ་དེ་གང་རེད་ན། འདི་དག་ལ་སྤྱིར་བཏང་གིས་ཐུན་མོང་བ་ཟེར་ནའང་མིན་རྒྱ་ཡོད་ལེ་
མ་རེད། སྐྱབས་འགྲོ་དང་སེམས་བསྐྱེད་ལ་སོགས་པ་ཐུན་མོང་གི་སྔོན་འགྲོ་རེད། འོན་ཀྱང་
སྒོས་ཆོས་ལ་ལྟོས་ནས་བཤད་ན་ཐུན་མོང་མ་ཡིན་པ་རེད། དཔེར་ན་ངེད་ཅག་གསར་མ་ལ་
གསར་མའི་སྔོན་འགྲོ་འཇོག་རྒྱུ་ཡོད། རྙིང་མ་ལ་རྙིང་མའི་སྔོན་འགྲོ་འཇོག་རྒྱུ་ཡོད། གསར་
མའི་སྔོན་འགྲོ་ལའང་ཕྱག་ཆེན་གྱི་སྔོན་འགྲོ་དང་ཆོས་དྲུག་གི་སྔོན་འགྲོ་འཇོག་རྒྱུ་ཡོད་པ་
རེད། རྙིང་མ་ལ་ཡང་དཀོན་མཆོག་སྤྱི་འདུས་དང་སྙིང་ཐིག་གི་སྔོན་འགྲོ་སོགས་ཡི་དམ་གང་
དང་གང་ཡིན་ན། དེ་དང་དེ་ཡི་སྔོན་འགྲོ་ཡོད་ལེ་རེད། ད་རེས་འདི་ཐུན་མོང་མ་ཡིན་པ་ནང་
གི་སྔོན་འགྲོ་ཟེར་བ་ཕྱག་རྒྱ་ཆེན་པོའི་སྔོན་འགྲོ་རེད། དེའི་ཐུན་མོང་མ་ཡིན་པ་སྤྱི་ཆིངས་འདྲ་
བྱས་ན། ནང་པ་སངས་རྒྱས་པའི་གྲལ་དུ་ཆུད་པར་བྱེད་པ་ལ་སྐྱབས་འགྲོ། ཐེག་པ་ཆེན་པོའི་
གྲལ་དུ་དབང་བར་བྱེད་པ་ལ་སེམས་བསྐྱེད། བྱང་ཆུབ་མཆོག་གི་འགལ་རྐྱེན་ཉམས་ཆག་
སྡིག་སྒྲིབ་སྦྱོང་བར་བྱེད་པ་ལ་རྡོ་རྗེ་སེམས་དཔའི་སྒོམ་བཟླས། བྱང་ཆུབ་མཆོག་གི་དངོས་རྒྱུ་
ཚོགས་གཉིས་ཡང་དག་པར་གོང་ནས་གོང་དུ་སྤེལ་བར་བྱེད་པ་ལ་མཎྜལ། རང་གི་རྒྱུད་བྱིན་
གྱིས་བརླབ་པར་བྱ་བའི་ཆེད་དུ་བླ་མའི་བྱིན་རླབས་སེམས་ལ་འཇུག་པར་བྱེད་པའི་ཐབས།
བླ་མའི་རྣལ་འབྱོར་དང་བཅས་ཏེ་དེའི་བཞི་ལ་ཐུན་མིན་ནང་གི་སྔོན་འགྲོ་ཞེས་གསུངས།
ཕྱག་རྒྱ་ཆེན་པོའི་ཐུན་མིན་ནང་གི་སྔོན་འགྲོ་ང་ཚོའི་འདོན་ཆོག་གི་ཕྱག་ལེན་ལྟར་བྱས་ན། གོ་
རིམ་བཞིའི་སྒོ་ནས་བཞག་ཡོད་པ་རེད། དེ་མིན་སྔོན་འགྲོ་གཞན་དང་གཞན་དག་ལའང་གོ་



གྲུབ་མཆོག་བླ་མའི་ཞལ་ལུང་།
རིམ། དབྱེ་བསྡུ། རྒྱས་བསྡུས་རྣམ་པ་སྣ་ཚོགས་ཡོད་པ་རེད། མཐའ་གཅིག་ཏུ་འདི་ལ་ངེས་
བཟུང་བྱས་བཞག་པ་རང་མ་རེད། དེ་ལ་རྒྱུད་རྣམ་སྦྱོང་ཞེས་རྒྱུད་རྣམ་པར་སྦྱོང་བར་བྱེད་པ་
ཐུན་མོང་མ་ཡིན་པའི་སྔོན་འགྲོ་དེ་ལ་བཞི་ཡོད།
སྐྱབས་སེམས་ཀྱི་ཁྲིད་ནི།
དེའི་ནང་གི་དང་པོ་བློ་སྣོད་རུང་དུ་སྒྲུབ་པར་བྱེད་པ་སྐྱབས་འགྲོ་དང་སེམས་བསྐྱེད་
ཡིན་གསུངས། སྐྱབས་འགྲོ་དང་སེམས་བསྐྱེད་དེ་ཡང་ནང་གསེས་ཀྱི་དབྱེ་བ་རྣམ་པ་དྲུག་གི་
སྒོ་ནས་རིམ་པས་བསྟན་ཡོད་པ་རེད། དེ་ལས་སྐྱབས་འགྲོ་སྒོམ་པར་བྱ་བ་ལ་ཡང་ཐོག་མར་
སྐྱབས་སེམས་མདོར་བསྡུས་ཤིག་སྔོན་དུ་འགྲོ་དགོས་པ་རེད། དེ་གང་ཡིན་ན། སངས་རྒྱས་
ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་
གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་འགྲུབ་
པར་ཤོག །ཅེས་འདི་ཇོ་བོ་རྗེ་དཔལ་ལྡན་ཨ་ཏི་ཤའི་གསུང་ཡིན་ལེ་རེད། སངས་རྒྱས་དཀོན་
མཆོག །ཆོས་དཀོན་མཆོག །དགེ་འདུན་དཀོན་མཆོག་སྟེ་གསུམ་པོ་དེ་སྐྱབས་ཀྱི་མཆོག་
ཡིན་དུས། སངས་རྒྱས་ཆོས་དང་ཚོགས་ཀྱི་མཆོག་དེ་རྣམས་ལ། བདག་བྱང་ཆུབ་སྙིང་པོ་མ་
ཐོབ་ཀྱི་བར་དུ་ཁྱེད་རྣམས་ལ་སྐྱབས་སུ་འགྲོ་བ་ཡིན། ཅིའི་ཕྱིར་སྐྱབས་སུ་འགྲོ་ན། འཁོར་
བ་སྡུག་བསྔལ་གྱི་རྒྱ་མཚོ་ལས་བསྒྲལ་བའི་ཕྱིར་དང་། འཁོར་བའི་འཇིགས་པ་ལས་བསྐྱབ་
པའི་ཕྱིར་དུ་སྐྱབས་སུ་འགྲོ་ཟེར། བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །
འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་བདག་གིས་སྦྱིན་པ་ལ་སོགས་པ་ཕ་
རོལ་ཏུ་ཕྱིན་པ་དྲུག་གིས་བསྡུས་པའི་དགེ་བའི་རྩ་བ་ཟེར་ནའང་ཆོག །བདག་གིས་དགེ་སྦྱོར་
བགྱིས་པའི་བསོད་ནམས་ཀྱིས་ཞེས་འདིའི་ནང་ན་དེ་འདྲ་གསུངས་གདའ་བ། བདག་གིས་
ད་རེས་ཐུན་འདི་ལ་ལུས་ངག་ཡིད་གསུམ་ནང་དུ་སྡུད་ནས་དགེ་བའི་རྩ་བ་གང་དག་ཇི་སྙེད་
བགྱིས་པའི་བསོད་ནམས་ཀྱི་སྟོབས་ཀྱིས་འགྲོ་བ་སེམས་ཅན་ཐམས་ཅད་ལ་ཕན་གདགས་



ཕྱག་ཆེན་སྔོན་འགྲོའི་ཁྲིད་ཡིག
ནུས་པའི་སངས་རྒྱས་ཀྱི་གོ་འཕང་དེ་འགྲུབ་པར་གྱུར་ཅིག །ཅེས་ཚིག་བཞི་འདིའི་ནང་དོན་
དེ་རེད། དེའི་ཚིག་གི་དོན་དེ་ཡིད་ལ་དྲན་བཞིན་དུ་ཚར་གསུམ་འདོན་རྒྱུ་མ་གཏོགས་བསྒོམ་
བྱ་གཞན་ཅི་ཡོད་པ་མ་རེད། དྲན་ཤེས་བག་ཡོད་དང་ལྡན་པའི་སྒོ་ནས་འདིའི་དོན་ལ་བསམ་
བློ་ཞིག་བཏང་ན་ད་ལྟ་ཚིག་ཟིན་ལྟར་འགྲེལ་བཤད་བྱས་ཡོད་པ་དེ་རེད། ངས་འདོན་པ་བྲེལ་
གྱི་མ་འདུག་དལ་དགོས་དལ་དགོས་ཞེས་ཡང་ནས་ཡང་དུ་བཤད་འདུག་གི་ཡོད། འདོན་
པ་དལ་རྒྱུ་ལ་ཐམས་ཅད་སུན་འདུག་ལེ་རེད། དབུ་མཛད་ཀྱིས་བྲེལ་བྲེལ་ཞིག་བཏོན་འོང་
ན་གདའ་ཚད་མགོ་ཀྲོག་ཀྲོག་བྱེད་ནས་འདོན་འགྲོ་ལེ་རེད། དབུ་མཛད་ཀྱིས་དལ་མོ་ཞིག་
བཏོན་འོང་ན་གདའ་ཚད་གཉའ་བ་ལྷུང་ལྷུང་བྱེད་ནས་འདོན་ལེ་རེད། དེ་ཅི་རེད་ན། ཆོས་ལ་
དེ་ཙམ་དང་བ་དང་དུང་བ་མེད་པའི་རྟགས་སྟོན་འདུག་ལེ་རེད། ཡ། ད་སངས་རྒྱས་ཆོས་དང་
ཚོགས་ཀྱི་མཆོག་རྣམས་ལ་ཞེས་དལ་མོ་གྱིས་ལ་བསམ་བློ་ཐོངས་དང༌། བསམ་བློ་གཏོང་
ཁོམ་གདའ་བ། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་
ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་ཕན་
ཕྱིར་སངས་རྒྱས་འགྲུབ་པར་ཤོག །ཅེས་བྲེལ་སྟབས་ཀྱིས་ཐོན་དང་། བསམ་བློ་གཏོང་ཁོམ་
ཡོད་ས་ཨེ་གདའ། སྒྲོས་ལ་མ་སྒྲོས་ལ། འབྲུས་ལ་མ་འབྲུས་ལ་དེ་འདྲ་བས་ཅི་འདྲ་འོང་ས་
གདའ། ངེད་ཅག་ཆོས་ལ་དག་སྣང་ཅི་ཙམ་གདའ། འདི་ཙམ་གྱི་སྟེང་ནས་ཀྱང་ཚོར་འོང་བ་
རེད། དཔེར་ན།ངེད་ཅག་རྒྱུན་ཚོགས་འདྲ་འཚོགས་དུས། བྲེལ་ཅི་ཐུབ་བྱེད་རྒྱུ་ཡིན་ན་གདའ་
ཚད་དགའ་དགའ་བྱེད་ལེ་རེད། ངའི་དགེ་རྒན་སྟོབས་ལྡན་དབང་པོས་གྲྭ་པ་འདི་ཚོ་ཡར་
འཚོགས་རྒྱུ་ལ་བྲེལ་བ་ཞིག་གདའ། འདུ་ཁང་སྒོ་ནང་ན་གཅིག་ཧྲིམ་འདུག་གི་གདའ། དེ་ལ་
བལྟས་ན་ཕྱིར་གྲོལ་རྒྱུ་ལ་བྲེལ་བ་མི་བྱེད་པ་འདྲ་ཞིག་ཡོད་ལེ་རེད། འོན་ཀྱང་གྲལ་གདན་
སྟེང་ན་བསྡད་ཚར་བ་ནས། ཕྱིར་གྲོལ་རྒྱུ་ལ་བྲེལ་བ་ཞིག་གདའ། དེ་འདྲའི་བྲེལ་བ་ཞིག་ཡོད་
ན་དང་པོ་ནས་འཚོགས་རྒྱུ་ལ་དེ་ཙམ་བྲེལ་བ་མེད་པ་འདྲ་ཡོད་ལེ་རེད་ཅེས་གསུངས་དར། དེ་
ཐུགས་དག་རེད། ད་ལྟ་འདོན་པ་དལ་མོ་ཞིག་བཏོན་འོང་ན་ང་ཚོ་ཚང་མ་སྒྱིད་ལུག་འགྲོ་བ་
48



གྲུབ་མཆོག་བླ་མའི་ཞལ་ལུང་།
རེད། ཕར་མྱུར་མྱུར་འདྲ་ཐོན་དང་བཟླས་ན། ཐམས་ཅད་ཡར་ཀྲོག་ཀྲོག་འདྲ་རེད། གཅིག་
གིས་བྲེལ་མོ་ཞིག་བཏོན་ན་གཅིག་གིས་དེའི་སྡུན་ལ་རྒྱུག་ཨེ་ཐུབ་ལྟ། གཅིག་གིས་དེའི་ཡང་
སྡུན་ལ་རྒྱུག་ཨེ་ཐུབ་ལྟ། ཐ་མ་འགྲིལ་སྙིང་འདྲ་ཞིག་ཚུད་ནས། ཚིག་གི་མགོ་གཞུག་གཉིས་
གཏུག་གིན་གཏུག་གིན་ཚིག་གི་བར་དེ་ཕར་མེད་འགྲོ་ཡི་གདའ་ལེ། དེ་ལ་ཕན་པ་ཅི་ཙམ་
ཡོད་ས་གདའ། དཔེར་ན་སངས་རྒྱས་ཆོས་ཚོགས་མ་ཚིག་རྐང་བཞི་པོ་འདི་ཁོ་ན་ལ་བསམ་
བློ་བཏང་ནའང་གཏོང་རྒྱུ་གདའ། ཅུང་ཙམ་དལ་ན་བསམ་བློ་གཏོང་ཁོམ་ཡང་གདའ། བྲེལ་
ན་གཏོང་ཁོམ་མི་གདའ་ལེ། བདག་ལྟ་བུ་ལ་མཚོན་ནས་བློ་ལེ་ཡིན། གཞན་དག་ལ་ང་དང་
འདྲ་བ་ཅི་རེད་བསྡད་ཡོད་རྒྱུ་མ་རེད། དེ་ནི་སྐྱབས་འགྲོའི་གོང་གི་སྐྱབས་སེམས་དེ་རེད། ད་
སྐྱབས་འགྲོ་དངོས་རེད།
༡༽ བློ་སྣོད་རུང་དུ་སྒྲུབ་པ་སྐྱབས་འགྲོ་སེམས་བསྐྱེད།
གཉིས་པ་སྐྱབས་ཡུལ་བསྒོམ་པ་ནི། སྐྱབས་འགྲོ་དངོས་ལ། ཐོག་མར་སྐྱབས་སུ་
འགྲོ་བའི་ཡུལ་ཚོགས་ཀྱི་ཞིང་གསལ་གདབ་དགོས་པ་རེད། སྐྱབས་སུ་འགྲོ་བའི་ཡུལ་
ཚོགས་ཀྱི་ཞིང་གསལ་འདེབས་པར་བྱེད་པའི་ཚིག་འདི་ལ་ཞལ་གསལ་པོ་ཞིག་ཡོད་པ་རེད།
དེ་སྔོན་སྔོན་འགྲོ་མ་ཞོག་པ་ཁྱེད་རྣམས་ཀྱིས་དོ་དན་ཉོན། ཡིད་ལ་ཡག་པོ་ཟུངས། དོ་དོ་དན་
དན་གྱིས་བསམ་བློ་ཐོངས། ཡང་རྗེས་མ་སྔོན་འགྲོ་འཇོག་རན་དུས་ཡང་བསྐྱར་ཁྲིད་ཞུ་
དགོས་པ་རེད། སྣང་སྲིད་མ་དག་སྣང་བའི་ཆ་ལས་འདས། །ཞེས་སྣང་ཞིང་སྲིད་པའི་ཆོས་
འདི་དག་ཐམས་ཅད་མ་དག་པའི་ས་རྡོ་རི་བྲག་ལ་སོགས་པའི་རྣམ་པར་སྣང་ཞིང་། ཨ་
འཐས་ཐེར་ཟུག་ཏུ་ཞེན་ནས་གོམས་བསྡད་པ་དེ་ཕར་སྦྱངས་ནས། དེ་ལས་འདས་པའི་
ཆའམ་དོན་ཐོབ་སྟོང་ཉིད་ཀྱི་ཆ་ལས་རང་གི་མདུན་ཐད་ཅུང་ཟད་མཐོ་བ་ལ། ཡི་གེ་ལཾ་ཡིག་
སེར་པོ་གསེར་གྱི་ཁ་དོག་ཅན། དེ་འོད་དུ་ཞུ་བ་ལས་རིན་པོ་ཆེ་གསེར་གྱི་རང་བཞིན་གྱི་ས་
གཞི་ཡངས་ཤིང་རྒྱ་ཆེ་བ། ནམ་མཁའི་མཐའ་དང་མཉམ་པ། བློ་ཡིས་མི་ཁྱུད་པ་ཙམ་ལ་
4}



ཕྱག་ཆེན་སྔོན་འགྲོའི་ཁྲིད་ཡིག
བེཊྛརྒྱའི་མིག་མང་རིས་ཀྱིས་མཛེས་པར་བརྒྱན་པ། མནན་ན་ནེམ་ཞིང་བཏེགས་ན་འཕར་
བ་ཡངས་ཤིང་རྒྱ་ཆེ་བ་འོད་གསལ་བ། ཁོད་སྙོམ་པ། ཞིང་ཁམས་ཀྱི་མཚན་ཉིད་ཐམས་ཅད་
ཡོངས་སུ་ཚང་བ་ཞིག་དགོས་པས། རྒྱ་ཆེ་ནམ་མཁའི་ཁམས་ཀུན་ཁྱབ་པར་གདལ། །ཞེས་
གསུངས། དེའི་དབུས་སུ་ཡི་གེ་བཾ་ཡིག་དཀར་པོ་ཡོངས་སུ་གྱུར་པ་ལས་བདུད་རྩིའི་རྒྱ་མཚོ་
དཀར་པོ་ཟླུམ་པོ། ཡང་ཞིང་བསིལ་བ་ལ་སོགས་པ་ཆུ་བོ་ཡོན་ཏན་བརྒྱད་དང་ལྡན་པ་ཞིག་
བསྒོམ། བདུད་རྩིའི་རྒྱ་མཚོ་དེ་ལ་ཕྱོགས་བཞིར་ཡུར་བ་བཞི་དྲངས། ཡུར་བ་བཞི་པོ་དེ་ལས་
ཕྱོགས་བཞི་ལ་ཆུ་ཡི་རྒྱུན་འབབ་པ། ཆུ་ཡི་རྒྱུན་དེ་ལ་ཆོས་ཀྱི་སྡོམ་བཞིའི་སྒྲ་སྙན་པ་ལྷུང་ལྷུང་
དུ་སྒྲོག་པ། བདུད་རྩིའི་རྒྱ་མཚོ་དེའི་ཕྱོགས་བཞིའི་ཡུར་བ་རྣམས་ཀྱི་ཁ་ཁྱེར་དང་རྒྱ་མཚོའི་
མཐའ་ནས་ནོར་བུའི་ཁ་ཁྱེར་དང་། ནོར་བུའི་ཁ་ལྕག་གི་ར་བ་ཡོད་པ། དེ་འདྲ་ཁྲིད་ཡིག་རྒྱས་
པའི་ནང་ན་ཞིབ་ཆ་བྱས་ནས་གསུངས་ཡོད་པ་རེད། སྔོན་འགྲོ་འདིའི་ནང་ན་དལ་ཡངས་
ཡན་ལག་བརྒྱད་ཀྱི་ཡོན་ཏན་ལྡན་ཞེས་གསུངས། བདུད་རྩིའི་རྒྱ་མཚོ་དེའི་དབུས་སུ་ཡི་གེ་པཾ་
ཡིག་ལྗང་གུ་འོད་དུ་ཞུ་བ་ཡོངས་སུ་གྱུར་པ་ལས། རྒྱུ་རིན་པོ་ཆེའི་རང་བཞིན་དགོས་འདོད་
ཐམས་ཅད་ཡིད་བཞིན་དུ་འབྱུང་བའི་དཔག་བསམ་གྱི་ཤིང་མཐོ་ཞིང་མཛེས་པ། དེ་ལ་
ཕྱོགས་བཞི་ལ་ཡལ་ག་ཆེན་པོ་བཞི་གྱེས། དེ་ལ་ཡལ་ག་ཆུང་ཆུང་མང་པོས་བརྒྱན་པ། ཡལ་
ག་ཆུང་ཆུང་དེ་དག་ལ་ཡང་ཡལ་ག་ཕྲེའུ་ཞེས་པ་དེ་ལས་ཀྱང་ཆུང་བའི་ཡལ་ག་མང་པོས་
བརྒྱན་པ། ཡལ་ག་ཐམས་ཅད་ལ་ལོ་མ་མེ་ཏོག་འབྲས་བུ་ལ་སོགས་པ་ཕུན་སུམ་ཚོགས་པ་
ཐམས་ཅད་དང་ལྡན་པ། གཞན་ཡང་ཤིང་གི་ཡལ་ག་རྣམས་ལ་རིན་པོ་ཆེའི་དྲྭ་བ་དྲྭ་ཕྱེད།
དྲིལ་བུའི་འཕྱང་འཕྲུལ། དར་གྱི་ལྡ་ལྡི་ལ་སོགས་པས་མཛེས་ཤིང་ཡིད་དུ་འོང་བར་བརྒྱན་པ།
མཐོ་ཚད་ལ་སྲིད་པའི་རྩེ་མོ་ལ་བསྙེགས་པ་ཙམ་ཡོད་དགོས་པར་གསུངས་པ་རེད། དེ་ཡང་
ཕྱོགས་བཞི་ལ་ཐད་ཀར་རྩ་བའི་ཡལ་འདབ་བཞི་གྱེས། དེ་ལ་ཡལ་ག་དེ་ལས་ཆུང་ཙམ། དེ་
ལས་ཆུང་བ་ལ་ཡལ་ག་ཕྲེའུ་ཟེར་བ་དེ་འདྲ་མང་པོ་གྱེས་སོང་བ། ཤིང་དེ་ཡང་རྒྱུ་རིན་པོ་ཆེའི་
རང་བཞིན། ཡིད་ལ་གང་བསམ་པའི་དོན་ཐམས་ཅད་སྦྱིན་ནུས་པ་སོགས་དཔག་བསམ་
5)



གྲུབ་མཆོག་བླ་མའི་ཞལ་ལུང་།
ཤིང་གི་ཡོན་ཏན་ཐམས་ཅད་དང་ལྡན་པས་ན་དཔག་བསམ་གྱི་ཤིང་ཟེར། ཤིང་དེའི་ཡལ་ག་
ཕྱོགས་བཞིར་གྱེས་པའི་ཤར་གྱི་ཡལ་འདབ་གྱེས་འོང་སའི་རྩ་བ་དེ་ན། སེང་གེ་ཆེན་པོ་
བརྒྱད་ཀྱིས་བཏེགས་པའི་ནོར་བུའི་རང་བཞིན་ཅན་གྱི་རིན་པོ་ཆེའི་ཁྲི་མཛེས་ཤིང་ཡིད་དུ་
འོང་བ། བཀོད་པ་ཕུན་སུམ་ཚོགས་པ། ནོར་བུའི་ཁྱད་པར་རྣམ་པ་སྣ་ཚོགས་ཀྱིས་བརྒྱན་པ།
དར་ཟབ་ཀྱི་ཁྱད་པར་སྣ་ཚོགས་པའི་རྒྱན་ཆས་བཀླུབས་པའི་ཁྲི་ཞིག་བསམ། དེའི་སྟེང་ན་སྣ་
ཚོགས་པདྨ་ཞེས་རྒྱུ་རིན་པོ་ཆེ་རྣམ་པ་སྣ་ཚོགས་ལས་གྲུབ་པའི་དཀར་སེར་དམར་ལྗང་མཐིང་
ག་ལ་སོགས་པ་མདོག་རྣམ་པ་སྣ་ཚོགས་ཅན་དེ་སྣ་ཚོགས་པདྨ་རེད། སྣ་ཚོགས་པདྨ་འདབ་
མ་སྟོང་ལྡན་སོགས་ཁ་གྲངས་བཅད་ནའང་འདྲ། མ་བཅད་ནའང་འདྲ། གང་ལྟར་ཁྲི་དེའི་
སྟེང་ཁེབས་པའི་སྣ་ཚོགས་པདྨའི་གདན་ཞིག་བསམ། པདྨའི་གདན་དེའི་སྟེང་ན་པདྨའི་ཟེའུ་
འབྲུ་ཁེབས་པའི་ཚད་ཙམ་གྱི་ཉི་མའི་གདན་ཞིག་བསྒོམ། ཉི་མ་དེའི་སྟེང་ན་ཉི་མ་དེ་དང་ཚད་
མཉམ་པའི་ཟླ་བའི་གདན་ཞིག་བསམ། དེ་ལྟར་ན་དང་པོ་ཁྲི། ཁྲིའི་སྟེང་ན་དར་ཟབ་ཀྱི་
གདན། དེའི་སྟེང་ན་སྣ་ཚོགས་པདྨའི་གདན། དེའི་སྟེང་ན་ཉི་མའི་གདན། དེའི་སྟེང་ན་ཟླ་
བའི་གདན་དང་བཅས་པ་བརྩེགས་མར་ཡོད་པ་དེ་འདྲ་ཞིག་གསལ་གདབ། དེའི་སྟེང་ན་
དཀོན་མཆོག་ཀུན་འདུས་ཀྱི་ངོ་བོ། རྩ་གསུམ་ཀུན་འདུས་ཀྱི་བདག་ཉིད། ངོ་བོ་རང་གི་རྩ་
བའི་བླ་མ་སྐྱབས་ཀྱི་སྙིང་པོར་གྱུར་པ་དེ་ཉིད་ཡིན་པ་ལ། རྣམ་པ་རྡོ་རྗེ་འཆང་སྐུ་མདོག་
མཐིང་ག །ཞལ་གཅིག་ཕྱག་གཉིས་དར་གྱི་ཆས་གོས་ལྔ་དང་རིན་པོ་ཆེའི་རྒྱན་བརྒྱད་ལ་
སོགས་པ། ལོངས་སྤྱོད་རྫོགས་སྐུའི་རྒྱན་ཆས་བཅུ་གསུམ་གྱིས་ཤིན་ཏུ་མཛེས་ཤིང་ཡིད་དུ་
འོང་བར་བརྒྱན་པ། འོད་ཀྱི་ལུས་ལ་ཡེ་ཤེས་སྙིང་པོ་ཅན་ཞེས་པ་སྣང་ཞིང་སྟོང་ལ་སྟོང་ཞིང་
སྣང་བའི་ཡེ་ཤེས་ལྔ་ལྡན་གྱི་སྐུ། ཨ་འཐས་ཐེར་ཟུག་ཏུ་གྲུབ་པའམ་གདོས་བཅས་ཤ་ཁྲག་གི་
རང་བཞིན་མིན་པ་འོད་ཀྱི་རྣམ་པ་ཅན། ཆེ་ཆུང་མི་ཚད་ཙམ་པ་དེ་འདྲ་ཞིག་གསལ་བཏབ།
དེའི་དབུ་ཐོག་ཏུ་དབུ་ལ་མ་རེག་ཙམ་གྱི་པདྨའི་གདན་ཞིག་བསྒོམ། དེའི་སྟེང་ན་རང་གི་རྩ་
བའི་བླ་མ་དེའི་རྩ་བའི་བླ་མ། དེའི་དབུ་གཙུག་ལ་ཡང་དབུ་ལ་མ་རེག་ཙམ་གྱི་གདན་གྱི་སྟེང་



ཕྱག་ཆེན་སྔོན་འགྲོའི་ཁྲིད་ཡིག
ན་ཡང་དེའི་རྩ་བའི་བླ་མ། དེ་འདྲ་བྱ་ནས་ངེད་ཅག་གི་ཕྱག་ཆེན་འདི་ལ་ཉེ་བརྒྱུད་དང་རིང་
བརྒྱུད་གཉིས་ཡོད་རྒྱུའི་ཕྱག་ཆེན་ཉེ་བརྒྱུད་ཀྱི་བླ་མ་རྣམས། དབུས་ཀྱི་སྡོང་པོ་གྱེན་དུ་དྲང་
པོར་ཡོད་པ་དེའི་རྒྱུད་ནས་ཡར་ལ་རིམ་པ་བཞིན་ཐོ་བརྩེགས་ཀྱི་ཚུལ་དུ། ཆོས་སྐུ་རྡོ་རྗེ་
འཆང་ལ་ཐུག་གི་བར་དུ་བཞུགས་པ་གསལ་གདབ་དགོས་པས། ཀུན་ཀྱང་ཐོ་བརྩེགས་རྣམ་
པར་གསལ་བར་གྱུར། །ཅེས་གསུངས། ཕྱག་ཆེན་ཉེ་བརྒྱུད་དང་རིང་བརྒྱུད་ཟེར་བ། ཅི་འདྲ་
བྱེད་ནས་འདེད་པ་རེད་ཟེར་ན། ད་ལྟ་ང་ཚོའི་ཕྱག་ཆེན་ཉེ་བརྒྱུད་ཅེས་འདེད་ཀྱིན་ཡོད་རྒྱུ་དེ།
གསོལ་འདེབས་རྒྱས་པ་བྱས་ན་ཕྱག་ཆེན་གྱི་བླ་བརྒྱུད་གསོལ་འདེབས། སྐུ་གསུམ་གྱི་
འབྲས་བུ་སྨིན་པའི་ས། །གནས་འོག་མིན་ཆོས་ཀྱི་ཕོ་བྲང་ན། །ཆོས་སྐུ་རྡོ་རྗེ་འཆང་ཆེན་ལ་
གསོལ་བ་འདེབས། །ཞེས་པ་ནས་རིམ་པས་རྩ་བའི་བླ་མའི་བར་དུ་དེད་འོང་བ་འདི་ཕྱག་
ཆེན་ཉེ་བརྒྱུད་ཀྱི་བརྒྱུད་པ་རེད། ཕྱག་ཆེན་རིང་བརྒྱུད་ཀྱི་བརྒྱུད་པ་ཞེས་གང་ལ་ཟེར་ན། ད་
ལྟ་ངེད་ཅག་གིས་རྒྱུན་ཚོགས་འཚོགས་དུས་ནངས་སྔ་འདོན་རྒྱུ། སྐུ་ལྔ་རབ་རྫོ་གས་བླ་མེད་རྡོ་
རྗེ་འཆང་། །རྒྱལ་བའི་སྲས་མཆོག་གསང་བདག་རྡོ་རྗེ་འཛིན། །མཆོག་གི་བྱིན་རླབས་
ཞུགས་པའི་ས་ར་ཧ། གསོལ་བ་འདེབས་སོ་བདག་རྒྱུད་བྱིན་གྱིས་རློབས། །སྣང་བ་དབང་དུ་
འདུས་པའི་ལཱ་ཡི་པ། །སྤྱོད་པ་ལམ་དུ་སློང་པའི་ཊཱིང་གི་པ། །ས་བཅུའི་དབང་ཕྱུག་བློ་གྲོས་
རིན་ཆེན་ཞབས། །ཞེས་འདོན་རྒྱུ་ཡོད་པ་དེ་ཕྱག་ཆེན་རིང་བརྒྱུད་རེད། ད་ལྟ་དཀྱིལ་གྱི་སྡོང་
པོ་གྱེན་དུ་འཕགས་ནས་ཡོད་པ་དེའི་ངོས་ན། ང་ཚོ་འབྲུག་པ་བཀའ་བརྒྱུད་པའི་ཕྱག་ཆེན་ཉེ་
བརྒྱུད་ཀྱི་བླ་མ་རྣམས་ཡར་ལ་རིམ་པས་གསལ་འདེབས་འོང་དུས། ཡར་གྱི་རྩེ་ན་ཆོས་སྐུ་རྡོ་
རྗེ་འཆང་ཡོད་པ་དང་། རྩ་བ་ན་རྩ་བའི་བླ་མ་རྡོ་རྗེ་འཆང་སྟེ་རྡོ་རྗེ་འཆང་གཉིས་ཡོད་པ་རེད།
དེ་གཉིས་ཀ་ལོངས་སྤྱོད་རྫོགས་སྐུའི་རྒྱན་ཆས་བཅུ་གསུམ་གྱིས་བརྒྱན་པ། དེ་མན་ཆད་ཀྱི་
བླ་མ་རྣམས། ལ་ལ་རབ་བྱུང་། ལ་ལ་རས་པ། ལ་ལ་སྔགས་པ་སོགས་རྣམ་པ་དུ་མ་ཡོད་པ་
རེད། དེ་ཚོ་རེ་རེ་བཞིན་དུ་སྐུ་ཡི་རྣམ་པ་ན་བཟའ་ཕྱག་སྟབས་ལ་སོགས་པ་རེ་རེ་བཞིན་དུ་
ཤེས་ཤིང་གསལ་ཐེབས་ན་གསལ་གདབ་དགོས་པ་རེད། མ་མཐའ་ན་ཡང་རབ་བྱུང་དང་
63



གྲུབ་མཆོག་བླ་མའི་ཞལ་ལུང་།
སྔགས་པ་གང་ཡིན་ཡིད་ལ་སོ་སོར་ངེས་པ་ཙམ་ཞིག་ཤེས་ཐུབ་ན་ཡག་ལེ་རེད། དཔེར་ན།
ཆོས་སྐུ་རྡོ་རྗེ་འཆང་གི་འོག་ལ་ཏིལླི་པ་ཡོད་པ་རེད། ཏིལླི་པ་རྒྱ་གར་གྲུབ་ཆེན་གྱི་ཆ་ལུགས་
ཞེས་ཧེ་རུ་ཀའི་ཆ་བྱད་ཅན་རུས་པའི་རྒྱན་དང་མི་ལྤགས་ཀྱི་གཡང་གཞི་ཐོད་སྐམ་གྱི་དབུ་
རྒྱན་ལ་སོགས་པས་བརྒྱན་པ། ཕྱག་ན་ཉ་འཛིན་པ། རྡོ་རྗེ་འཆང་གི་འོག་ན་བཀའ་བབས་
བཞིའི་བླ་མ་བསྒོམ་དགོས་པར་གསུངས་པའང་ཡོད་རེད། འོན་ཀྱང་མ་བསྒོམས་ན་ཡང་
ཆོག་གསུངས་པ་རེད། ཙརྱ་པ། ཀླུ་སྒྲུབ། ལྭ་བ་པ། མ་ཏི་སྐལ་བ་བཟང་མོ་བཞི་བཀའ་
བབས་བཞིའི་བླ་མ་རེད། བཀའ་བབས་བཞིའི་བླ་མ་དེ་དག་བསྒོམས་ན། རྡོ་རྗེ་འཆང་གི་
པད་གདན་གྱི་ཐད་ཀྱི་ཕྱོགས་བཞི་ལ་བསྒོམ་དགོས་གསུངས་པ་རེད། ཐོ་བརྩེགས་བྱེད་པ་མ་
རེད། ཏིལླི་པ་ཐོ་བརྩེགས་ཀྱི་བླ་མའི་གྲས་རེད། དེའི་ཞབས་ན་ནཱ་རོ་པ་ཡང་རྒྱ་གར་གྲུབ་
ཆེན་ཧེ་རུ་ཀའི་ཆས་ཅན་ཕྱག་ན་བདུད་རྩིའི་ཐོད་ཞལ་འཛིན་པ། དེའི་ཞབས་ན་མར་པ་ལོ་ཙཱ་
སྔགས་པ་དཀར་པོའི་ཆས་ཞེས་ཁྱིམ་པ་ཕལ་ཆེར་གྱི་ཆས་དང་འདྲ་བ། མར་པ་ལོ་ཙཱའི་འོག་
ན་རྗེ་བཙུན་མི་ལ་རས་པ་རས་དཀར་གྱི་ཆ་བྱད་ཅན། དེ་ཚང་མས་ཤེས་པ་རེད། རས་པའི་
ཆས་ཟེར་ཚད་མི་ལ་རས་པའི་སྐུའི་ཆ་བྱད་འདྲ་དགོས་པ་རེད། དེའི་འོག་ན་མཉམ་མེད་
དྭགས་པོ་ཟླ་འོད་གཞོན་ནུ་རབ་བྱུང་གི་ཆས་ཅན། སྐུ་ལ་ཆོས་གོས་རྣམ་གསུམ་དང་དབུ་ལ་
དྭགས་ཞུ་གསོལ་བ། ཕྱག་གཉིས་མཉམ་བཞག་གི་ཕྱག་རྒྱ་ཅན། དེའི་འོག་ན་འགྲོ་མགོན་
ཕག་མོ་གྲུ་པ་རབ་བྱུང་གི་ཆས་ཅན་སྐུ་ཤ་ཤིན་ཏུ་རྒྱས་པའི་ཉམས། ཞོལ་ལ་རྒྱ་དང་ཨག་ཚོམ་
ཡོད་པ། ཕག་མོ་གྲུ་པའི་འོག་ན་ང་ཚོ་འབྲུག་པ་བཀའ་བརྒྱུད་ཀྱི་བླ་མ་ཐོག་མ་གླིང་རྗེ་རས་
པ། རས་པའི་ཆས་ཅན་སྐུ་ཤ་ཤིན་ཏུ་འབྱོར་པོ་རས་གཟན་རྐྱང་པ་དང་སྒོམ་ཐག་མནབས་པ་
སྙན་ལ་སྙན་ལུང་ཡོད་པ། དབུ་སྐྲ་རལ་པ་རྒྱབ་ལ་ཕར་འཕངས་པ། ཕྱག་གཉིས་མཉམ་
བཞག་གིས་བདུད་རྩིའི་ཐོད་ཞལ་འཛིན་པ། ཨང་རག་དང་རས་གཟན་ཙམ་མ་གཏོགས་ན་
བཟའ་གཞན་ཅི་ཡང་མེད་པའི་སྐུ་གཅེར་བུ་ཞལ་རྒྱ་ཡོད་པ། དེ་ནི་ང་ཚོ་འབྲུག་པ་བཀའ་
བརྒྱུད་ཀྱི་བླ་མ་ཐོག་མ་རེད། དེའི་འོག་ན་ང་ཚོར་འབྲུག་པ་ཞེས་ཐོག་མར་མིང་ཐོགས་འོང་



ཕྱག་ཆེན་སྔོན་འགྲོའི་ཁྲིད་ཡིག
སའི་བླ་མ་གཙང་པ་རྒྱ་རས། རབ་བྱུང་གི་ཆ་ལུགས་ཅན་དབུ་ལ་སྒོམ་ཞྭ་གསོལ་བ་ཕྱག་
གཉིས་མཉམ་བཞག་གི་སྟེང་ན་ཡིད་བཞིན་གྱི་ནོར་བུ་འཛིན་པ། དེ་ནས་དེའི་འོག་ནས་
དབོན་རས་དར་མ་སེང་གེ་ནས་བཟུང་རིམ་པ་བཞིན་དུ་སེང་གེའི་མཚན་དགུ་དང་རིགས་
གསུམ་རྣམ་འཕྲུལ། དེའི་འོག་ནས་རྒྱལ་དབང་ཆོས་རྗེ་ཀུན་དགའ་དཔལ་འབྱོར་ནས་བཟུང་
འབྲུག་ཆེན་སྐུ་ཕྲེང་དང་། མཐུ་ཆེན་ཆོས་ཀྱི་མགོན་པོ་ནས་མཐུ་ཆེན་ཆོས་མགོན་སྐུ་ཕྲེང་དང་།
ཡོངས་འཛིན་ངག་དབང་བཟང་པོ་ནས་ཡོངས་འཛིན་སྐུ་ཕྲེང་དང༌། ཁམས་པ་ཀརྨ་བསྟན་
འཕེལ་ནས་ཁམས་པའི་སྐུ་ཕྲེང་བཅས་བླ་རིས་སློབ་རིས་སྤེལ་མ་རེད་བསྡད་ཡོད་པ་རེད།
བླ་བརྒྱུད་རིམ་པས་འདོན་འོང་དུས་སུའི་སློབ་མ་སུ་རེད་གདའ། སུའི་བླ་མ་སུ་རེད་གདའ་
ཤེས་འོང་བ་རེད། དེ་ཚོའི་ནང་ནས་རས་དཀར་གྱི་ཆས་མཛད་པ་འཁྲུལ་ཞིག་ནམ་མཁའི་
རྣལ་འབྱོར་དང་ཕྱིས་སུ་ཨ་མཁར་བདེ་ཆེན་རྡོ་རྗེ་སོགས་ཁ་ཤས་ཤིག་ཡོད་པ་རེད། དེ་མིན་
མང་ཆེ་བ་རབ་བྱུང་གི་ཆས་ཅན་དབུ་ལ་འབྲུག་པ་བཀའ་བརྒྱུད་ཀྱི་སྒོམ་ཞྭ་མནབས་པ་རྐྱང་
རྐྱང་རེད། དེ་འདྲའི་བླ་བརྒྱུད་དེ། དབུ་སྟེང་ནམ་མཁར་ཕྱག་ཆེན་བརྒྱུད་པའི་རྗེ། །ཀུན་ཀྱང་
ཐོ་བརྩེགས་རྣམ་པར་གསལ་བར་གྱུར། །ཅེས་གསུངས། མཐའ་སྐོར་རྒྱ་བོད་གྲུབ་མཐའ་
རིས་མེད་ཀྱི། །སྐྱེས་མཆོག་ཐམས་ཅད་ཁྲོམ་ཚོགས་ཚུལ་གྱིས་བསྐོར། །ཞེས་དཔག་བསམ་
ལྗོན་ཤིང་གི་དབུས་ཀྱི་སྡོང་པོའི་རྒྱུད་ནས་ཡར་རྩ་བའི་བརྒྱུད་པ་བསྒོམ། དེ་ལས་ཡལ་ག་
རིམ་པ་དང་པོ་གྱེས་འོང་བའི་ནང་སྐོར་ལ་ཕྱག་ཆེན་རིང་བརྒྱུད་ཀྱི་བླ་མ་བསྒོམ། དེའི་ཕྱི་སྐོར་
གྱི་ཡལ་ག་ཕྲེའུ་དང་ལོ་མ་རྣམས་ཀྱི་སྟེང་ན་གངས་ཅན་བོད་ཀྱི་སྒྲུབ་བརྒྱུད་ཤིང་རྟ་ཆེན་པོ་
བརྒྱད་དང་བཤད་སྒྲུབ་ཤིང་རྟ་བཅོ་བརྒྱད་ཀྱི་བླ་མ་ཐམས་ཅད་མངོན་སུམ་དུ་བཞུགས་ནས་
ཡོད་བསམ་དགོས་པ་རེད། ཡལ་ག་དང་ལོ་མ་རེ་རེའི་སྟེང་ན་བླ་མ་རྣམས་དེ་ལྟར་བཞུགས་
ནས་ཡོད་བསམ་རྒྱུ་དེ། སྐྱེས་མཆོག་ཐམས་ཅད་ཁྲོམ་ཚོགས་ཚུལ་གྱིས་བསྐོར་ཞེས་པའི་དོན་
རེད། ད་ཅིའི་དབུས་ཀྱི་ཡལ་གའི་རྩ་བ་ལ་བླ་མ་བཞུགས་ཡོད་པ་དེའི་མདུན་ནས་ཚུར་ཡལ་
ག་གྱེས་འོང་ས་དེའི་སྟེང་ན་ཡི་དམ་ཐམས་ཅད་ཀྱི་གཙོ་བོ་གང་ཡིན་བསྒོམ་དགོས་པ་རེད།
ཧ4



གྲུབ་མཆོག་བླ་མའི་ཞལ་ལུང་།
ཡི་དམ་གྱི་རིམ་པ་ལ་སྤྱིར་བླ་མེད་ཀྱི་རྒྱུད་སྡེ་མང་པོ་ཡོད་ཅིང་། རྒྱུད་སྡེ་རྣམས་ལ་ཁྱད་པར་
ཡོད་པ་མ་རེད་མོད། རྗེ་བཙུན་མར་པ་ལོ་ཙཱའི་ཡི་དམ་གྱི་གཙོ་བོ་དགྱེས་པ་རྡོ་རྗེ་ཡིན་པ་རེད།
མ་ཚད་རྒྱུད་སྡེ་ཐམས་ཅད་ཀྱི་མངའ་བདག་ཅེས་མར་པ་ལོ་ཙཱ་ཁོང་གི་སྐུ་གསུང་ཐུགས་ཡོན་
ཏན་ཕྲིན་ལས་ཐམས་ཅད་རྒྱུད་སྡེ་སོ་སོའི་བདག་ཉིད་ཅན་དུ་གྱུར་སོང་བ་རེད། མར་པ་ལོ་
ཙཱའི་སློབ་མ་ཀ་ཆེན་བཞི་ཡོད་པའི་ནང་ནས། མི་ལ་རས་པ་ལ་བདེ་མཆོག་གི་བཀའ་བབས་
པ་རེད། དེ་བས་ང་ཚོ་མི་ལའི་རྗེས་འཇུག་ཡིན་ཚད་ཐམས་ཅད་ཀྱི་སྤྱི་ཁྱབ་ཡི་དམ་གྱི་གཙོ་བོ་
འཁོར་ལོ་སྡོམ་པའམ། འཁོར་ལོ་བདེ་མཆོག་ཡིན་པ་རེད། འཁོར་ལོ་བདེ་མཆོག་ཅི་འདྲ་
ཞིག་གསལ་གདབ་དགོས་པ་རེད་ན། བདེ་མཆོག་ལྷན་སྐྱེས་མ་རེད། ང་ཚོའི་བདེ་མཆོག་
དྲུག་ཅུ་མ་དང་བཅུ་གསུམ་མ་ཞེས་པའམ། བདེ་མཆོག་ཁམས་གསུམ་རྣམ་རྒྱལ་ཡང་ཟེར་ལེ་
རེད། བདེ་མཆོག་ཞལ་བཞི་ཕྱག་བཅུ་གཉིས་པ་ཕྱག་དང་པོ་གཉིས་ཀྱིས་རྡོ་རྗེ་དང་དྲིལ་བུ་
འཛིན་པས་ཡུམ་ལ་འཁྱུད་པ། དེའི་འོག་མ་གཉིས་ཀྱིས་གླང་པོ་ཆེའི་པགས་པ་རློན་པ་
གདེངས་ནས་འཛིན་པ། གཡས་ཀྱི་གསུམ་པ་ན་ཌཱ་མ་རུ། བཞི་པ་ན་དགྲ་སྟ། ལྔ་པ་ན་གྲི་
གུག །དྲུག་པ་ན་མདུང་རྩེ་གསུམ་པ། གཡོན་གྱི་གསུམ་པ་ན་ཁ་ཏཱཾ་ག །བཞི་པ་ན་ཐོད་པ་
ཁྲག་གིས་བཀང་བ། ལྔ་པ་ན་རྡོ་རྗེའི་ཞགས་པ། དྲུག་པ་ན་ཚངས་པའི་མགོ་བོ་གདོང་བཞི་པ་
བསྣམས་པ། ཡུམ་རྡོ་རྗེ་རྣལ་འབྱོར་མ་ཞལ་གཅིག་ཕྱག་གཉིས་གྲི་གུག་དང་ཐོད་པ་བསྣམས་
ནས་ཡབ་ཀྱི་མགུལ་ནས་འཁྱུད་དེ། བྱིན་པ་གཉིས་ཀྱིས་བཅོམ་ལྡན་འདས་ཀྱི་བརླ་གཉིས་
ལ་འཁྲིལ་བ། སྐུ་ལས་ཡེ་ཤེས་ཀྱི་མེ་དང་འོད་ཟེར་གྱི་ཚོགས་འཁྲུགས་པའི་ཀློང་ན་བཞུགས་
བསྡད་པ་དེ་འདྲ་གསལ་གདབ་དགོས་པ་རེད། ཡང་འདི་ན་ཤེས་པར་བྱ་བ་ཞིག་ལ། ད་ལྟ་སྐུ་
བྲིས་མ་དང་འབུར་མ་གང་དང་གང་ཡིན་ནའང་། ལྷ་ཁྲོ་བོ་ཐམས་ཅད་ལ་སྐུ་དཀྱིལ་ལ་
བཞག་མེ་རི་གོར་གོར་ཨ་ལོང་འདྲ་ཕྱི་ནས་གོན་བསྡད་པ་འབྲི་དུས་དེ་འདྲ་མ་གཏོགས་ལས་
ཐབས་མེད་སོང་བ་རེད། བསྒོམ་འོང་བའི་སྐབས་སུ་དེ་འདྲ་མ་རེད། སྐུ་ཡི་ཆ་ཐམས་ཅད་
ལས་འོད་ཟེར་འཕྲོ་བ། འོད་ཟེར་གྱི་རྩེ་ལ་མེ་དང་པ་ཏྲ་ཡོད་པ། མདུན་རྒྱབ་གང་ཡིན་ནའང་



ཕྱག་ཆེན་སྔོན་འགྲོའི་ཁྲིད་ཡིག
ཕྱི་ནས་བལྟས་ན་མེ་ཕུང་གི་གུར་གྱི་ཚུགས་ཀ །ནང་ནས་འོད་ཟེར་གྱི་རྣམ་པ་དེ་འདྲ་བསྒོམ་
དགོས་པ་རེད། དཔེར་ན་ཡེ་ཤེས་མགོན་པོ་ལྟ་བུ་སྐུ་ཡི་ཆ་ཐམས་ཅད་ནས་མེ་ཕུང་འབར་བ།
བ་སྤུའི་བུ་ག་ཐམས་ཅད་ནས་ཁྲོ་བོའི་ཚོགས་འཕྲོ་འོང་དུས། གཡས་གཡོན་མདུན་རྒྱབ་སྟེང་
འོག་ཐམས་ཅད་མེ་ཕུང་ལོག་ལོག་རེད་སོང་བ་དེ་འདྲ་བསྒོམ་དགོས་པ་ཡིན་གྱི་གདའ། ཡི་
དམ་གཙོ་བོ་དེའི་མཐའ་ལ་གསར་རྙིང་ཡི་དམ་ལྷ་ཚོགས་ཀྱིས་བསྐོར་འོང་དུས། བྱ་རྒྱུད་སྤྱོད་
རྒྱུད་རྣལ་འབྱོར་རྒྱུད་རྣལ་འབྱོར་བླ་ན་མེད་པའི་རྒྱུད་སྡེ་དང་བཅས་ཏེ་རྒྱུད་སྡེ་བཞི་དང་
འབྲེལ་བའི་བདེ་མཆོག །གསང་འདུས། དགྱེས་རྡོར། འཇིགས་བྱེད། མ་ཧཱ་མ་ཡ། གདན་
བཞི། དུས་འཁོར་ལ་སོགས་པ་གསར་མའི་རྒྱུད་སྡེ་ཐམས་ཅད་དང༌། རྙིང་མའི་སྒྱུ་འཕྲུལ་
རྒྱུད་ཀྱི་ཞི་ཁྲོ་དམ་པ་རིགས་བརྒྱ་དང་། སྒྲུབ་པ་ཆེན་པོ་བཀའ་བརྒྱད་ལ་སོགས་པ་རྙིང་མའི་
ཡི་དམ་ཐམས་ཅད་དེ་གསར་རྙིང་ཡི་དམ་ལྷ་ཚོགས་ཐམས་ཅད་མདུན་གྱི་ཡལ་གའི་སྟེང་ན་
ཁྲ་སྤྱང་ངེ་། འོད་ཆེམ་མེ་ཡོད་པ་ཞིག་གསལ་བཏབ། གཡས་ཕྱོགས་ནས་ཡལ་ག་ཕར་གྱེས་
སོང་བ་ལྷོ་ཡི་ཡལ་ག་ཟེར་ན་འདྲ། གཡས་ཀྱི་ཡལ་གའི་སྟེང་ན་སྟོན་པ་བཅོམ་ལྡན་འདས་
རྒྱལ་བ་ཤཱཀྱ་ཐུབ་པ་མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུས་
བརྒྱན་པ། སངས་རྒྱས་སྤྲུལ་པའི་སྐུ་ཡི་རྣམ་པ་དབུ་ཡི་གཙུག་ཏོར་བལྟར་མི་མངོན་པ་ལ་
སོགས་པ་ཡོན་ཏན་ཐམས་ཅད་རྫོགས་པ། དེའི་གཡས་སུ་འདས་པའི་སངས་རྒྱས་མར་མེ་
མཛད། གཡོན་དུ་མ་བྱོན་པའི་སངས་རྒྱས་རྒྱལ་བ་བྱམས་པ། དེའི་མཐའ་ལ་ད་ལྟ་ཕྱོགས་
བཅུའི་ཞིང་ན་བཞུགས་པའི་ཕྱོགས་བཅུའི་སངས་རྒྱས་དང་། བདེ་གཤེགས་སོ་ལྔ་དང་
བསྐལ་བཟང་གི་སངས་རྒྱས་སྟོང་རྩ་གཉིས་ལ་སོགས་པ་དུས་གསུམ་གྱི་སངས་རྒྱས་ཐམས་
ཅད་ཡལ་ག་དང་ཡལ་ག་ཕྲེའུ ལོ་མ་དང་མེ་ཏོག་འབྲས་བུ་བཅས་ཀྱི་སྟེང་དུ་སེར་ལྟེམ་མེ་
བཞུགས་ནས་ཡོད་པར་གསལ་བཏབ། རྒྱབ་ཀྱི་ཡལ་ག་ཕར་ནུབ་ལ་གྱེས་སོང་བ་དེའི་སྟེང་
ན། གཙོ་བོ་ལ་ཆོས་སྐུ་ཡུམ་ཆེན་མོ་ཞེས་ཤེས་རབ་ཀྱི་ཕ་རོལ་ཏུ་ཕྱིན་མ་དེ་གཟུགས་ཀྱི་རྣམ་
པར་སྤྲུལ་འོང་བ། ཆོས་སྐུ་ཡུམ་ཆེན་མོ་སྐུ་མདོག་སེར་མོ་ཞལ་གཅིག་ཕྱག་བཞི་ཕྱག་དང་པོ་
56



གྲུབ་མཆོག་བླ་མའི་ཞལ་ལུང་།
གཉིས་མཉམ་བཞག་ཅན་དང་། ས་གནོན་མཉམ་བཞག་ཅན་ཞིག་ཀྱང་ཡོད་པ་རེད། དེ་
གཉིས་གང་ཡིན་ནའང་ཁྱད་པར་མེད། གཡས་ཀྱི་འོག་མས་རྡོ་རྗེ་རྩེ་ལྔ་པ་དང་། གཡོན་གྱི་
འོག་མས་ཤེར་ཕྱིན་གྱི་གླེགས་བམ་འཛིན་པ། ལོངས་སྤྱོད་རྫོགས་སྐུའི་རྒྱན་ཆས་བཅུ་གསུམ་
ཚང་ཞིང་རྫོགས་པ། མཛེས་ཤིང་བརྗིད་པ། སྐུ་ལས་འོད་ཟེར་གྱི་ཕུང་པོའི་ཚོགས་འཕྲོ་བ།
དེ་འདྲའི་ཆོས་སྐུ་ཡུམ་ཆེན་མོ་དེ་དཀྱིལ་ལ་གསལ་གདབ། དེའི་ཕྱི་དང་རྒྱབ་ན་ཆོས་ཀྱི་ཕུང་
པོ་བརྒྱད་ཁྲི་བཞི་སྟོང་དེ་ཡི་གེ་གླེགས་བམ་གྱི་རྣམ་པ་ཡལ་ག་ལོ་མ་མེ་ཏོག་འབྲས་བུ་བཅས་
ཀྱི་སྟེང་དུ་བརྩེགས་པ། ཡི་གེ་གླེགས་བམ་དེའི་གདོང་དར་གྱི་ངོ་ལ། ཆོས་ཐམས་ཅད་ཐབས་
དང་ཤེས་རབ་གཉིས་སུ་མེད་པའི་རང་གཟུགས། ཨཱ་ལི་ཀཱ་ལིའི་ཡི་གེ་ཁྲ་ཆེམ་ཆེམ་རང་སྒྲ་
དང་བཅས་ཏེ་འཁོར་བ། དེ་འདྲའི་ཆོས་དཀོན་མཆོག་གླེགས་བམ་གྱི་རྣམ་པ་རི་བྲག་
བརྩེགས་པ་བཞིན་དུ་གང་ནས་ཡོད་པར་བསྒོམ། གཡོན་གྱི་ཡལ་གའི་སྟེང་ན་འཕགས་པའི་
དགེ་འདུན་ཐམས་ཅད་ཀྱི་གཙོ་བོའམ་སྤྱི་གཞི། སངས་རྒྱས་ཐམས་ཅད་ཀྱི་ཐུགས་སྙིང་རྗེ་
ཆེན་པོའི་རང་གཟུགས། འཕགས་པ་སྤྱན་རས་གཟིགས་འགྲོ་འདུལ་ཕྱག་བཞི་པ་སྐུ་མདོག་
དཀར་པོ་ཞལ་གཅིག་ཕྱག་བཞི་པ་ཕྱག་དང་པོ་གཉིས་ཐལ་མོ་སྦྱར་བའི་བར་དུ་ཡིད་བཞིན་
གྱི་ནོར་བུ་རིན་པོ་ཆེ་དང་། གཡས་འོག་མས་ཤེལ་ཕྲེང་གཡོན་འོག་མས་མེ་ཏོག་པདྨ་དཀར་
པོའི་སྡོང་བུ་འཛིན་པ། ཁོང་གི་ཁྱད་པར་གྱི་ཆོས་ལ་བྱམས་སྙིང་རྗེ་བྱང་ཆུབ་ཀྱི་སེམས་མཚོན་
པར་བྱེད་པ་རི་དྭགས་ཀྱི་པགས་པས་ནུ་མ་གཡོན་པ་བཀབ་པ། ལོངས་སྤྱོད་རྫོགས་པའི་
རྒྱན་ཆས་བཅུ་གསུམ་གྱིས་བརྒྱན་པ། དེའི་གཡས་སུ་སངས་རྒྱས་ཐམས་ཅད་ཀྱི་སྐུ་རྡོ་རྗེའི་
རང་གཟུགས་འཕགས་པ་འཇམ་དཔལ་དབྱངས་སྐུ་མདོག་སེར་པོ་གཡས་རལ་གྲི་དང་
གཡོན་པུ་སྟི་འཛིན་པ། གཡོན་དུ་སངས་རྒྱས་ཐམས་ཅད་ཀྱི་ཐུགས་རྡོ་རྗེའི་རང་གཟུགས་
ཕྱག་ན་རྡོ་རྗེ་སྐུ་མདོག་མཐིང་ག་ཕྱག་ན་རྡོ་རྗེ་འཛིན་པ་ཕྱག་ན་རྡོ་རྗེ་ཞི་བ། དེ་གཉིས་ཀྱང་
ལོངས་སྤྱོད་རྫོགས་སྐུའི་རྒྱན་ཆས་བཅུ་གསུམ་རྫོགས་པ། དེའི་ཕྱི་ལ་ ཉེ་བའི་སྲས་བརྒྱད།
དེའི་ཕྱི་ལ་བསྐལ་བཟང་གི་སེམས་དཔའ་བཅུ་དྲུག་ལ་སོགས་པ་ཐམས་ཅད་ཐེག་པ་ཆེན་



ཕྱག་ཆེན་སྔོན་འགྲོའི་ཁྲིད་ཡིག
པོའི་དགེ་འདུན་ས་བཅུ་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ། སྟོན་
པའི་མཆོག་ཟུང་གཉིས། གཏད་རབས་བདུན། གནས་བརྟན་བཅུ་དྲུག །རྒྱན་དྲུག་མཆོག་
གཉིས་ལ་སོགས་པ་འཕགས་པའི་དགེ་འདུན་གྱི་ཚོགས་རྒྱ་གར་འཕགས་པའི་ཡུལ་དང་བོད་
གངས་ཅན་གྱི་ལྗོངས་སོགས་གང་ན་སུ་བཞུགས་པ། ཐེག་པ་ཆེ་ཆུང་གི་འཕགས་པའི་དགེ་
འདུན་ཐམས་ཅད་གཡོན་གྱི་ཡལ་ག་ལོ་མ་མེ་ཏོག་འབྲས་བུ་དང་བཅས་པར་བཞུགས་ནས་
ཡོད་བསམ་པའི་མོས་པ་བྱེད། མདུན་གྱི་འཁོར་ལོ་བདེ་མཆོག་གི་འོག་གི་ཆ། མདུན་གྱི་
ཕྱོགས་ན་ཆོས་སྐྱོང་ཐམས་ཅད་ཀྱི་སྤྱི་དཔལ་གཙོ་བོ་མ་ཧཱ་ཀཱ་ལ་ཕྱག་བཞི་པ་ཞེས་པ་ང་ཚོ་
བཀའ་བརྒྱུད་པ་ཐམས་ཅད་ཀྱི་ཆོས་སྐྱོང་གི་གཙོ་བོ་ཡིན་པ་སྟེ། ཕྱག་བཞི་པ་དང་ཕྱག་
གཉིས་པ། །ཆོས་སྐྱོང་ཀུན་གྱི་གཙོ་བོ་ཡིན། །ཞེས་རྒྱུད་ཀྱི་ནང་ན་གསུངས་ཡོད་པ་རེད།
དེས་ན་མགོན་པོ་ཐམས་ཅད་ཀྱི་གཙོ་བོ་མགོན་པོ་ཕྱག་བཞི་པ་བསྒོམ་དགོས་པ་རེད། དེ་ལ་
རིམ་པས་གཡས་སུ་ཕོ་རྒྱུད་ཀྱི་ཆོས་སྐྱོང་སྲུང་མ་རྣམས་དང་། གཡོན་དུ་སྔགས་སྲུང་ཨེ་ཀ་ཛ་
ཏྲི་དང་། ལྷ་མོ་དུད་སོལ་མ་གཙོ་བོར་བྱས་པའི་མོ་རྒྱུད་ཀྱི་ཆོས་སྐྱོང་སྲུང་མ་རྣམས་ཀྱིས་
བསྐོར་བ། དེའི་མདུན་གྱི་ཐད་ན་མགོན་པོ་ཕྱག་དྲུག་པ་བསྒོམས་ན་བར་ཆད་སྲུང་བའི་
དགོས་པ་ཡོད་ཅེས་གསུངས་ཀྱང་གསུང་ལ་བྲིས་རྒྱུན་ལའང་ཡོད་པ་རེད། དེའང་གཙོ་བོ་ཡེ་
ཤེས་མགོན་པོ་ཕྱག་བཞི་པའི་མདུན་གྱི་ཐད་ན་བསྒོམ་རྒྱུ་རེད། ཧཱུྃ་མཛད་ནི་དགྲ་འདུལ་བ་
ལ་བསྔགས། ཕྱག་དྲུག་པ་ནི་བགེགས་འདུལ་བ་ལ་བསྔགས། ཞལ་བཞི་པ་ནི་བསྟན་པ་
སྐྱོང་བ་ལ་བསྔགས་གསུངས་པ་རེད། དེས་ན་ཕྱག་དྲུག་པ་མདུན་དུ་སྒོམ་ན་བགེགས་དང་
བར་ཆད་ཞི་བའི་དགོས་པ་ཡོད་གསུངས། དེ་ནས་ཡང་འོག་གི་ཆ་ལ། རྒྱལ་པོ་ཆེན་པོ་རྣམ་
ཐོས་སྲས་ཞེས་ས་བཅུ་ལ་གནས་པའི་བྱང་ཆུབ་སེམས་དཔའ་ཆེན་པོ་སྟོན་པ་བཅོམ་ལྡན་
འདས་ཀྱི་བཀའ་ཉན་ཐམས་ཅད་ཀྱི་གཙོ་བོ་ནོར་ལྷ་ཐམས་ཅད་ཀྱི་སྤྱི་དཔལ་ཡིན་པས་དེ་
བསྒོམ། དེ་དག་གི་བར་མཚམས་སུ་གནོད་སྦྱིན་ནོར་ལྷའི་ཚོགས་ཐམས་ཅད་དེ། མདོར་ན་
སྐྱབས་ཀྱི་འོས་སུ་གྱུར་པའི་དཀོན་མཆོག་གསུམ་དང་། བླ་མ་ཡི་དམ་དཔའ་བོ་མཁའ་འགྲོ་
58



གྲུབ་མཆོག་བླ་མའི་ཞལ་ལུང་།
ཆོས་སྐྱོང་སྲུང་མ་ཐམས་ཅད་མ་ཚང་བ་མེད་པ་འདུས་ཡོད་བསམ་པའི་འདུན་པ་བྱེད། དེ་
ཡང་སངས་རྒྱས་དཀོན་མཆོག་གཡས་ན། ཆོས་དཀོན་མཆོག་རྒྱབ་ན། དགེ་འདུན་དཀོན་
མཆོག་གཡོན་དུ་ཡོད་པས། དཀོན་མཆོག་གསུམ་པོའང་ཚང་། བྱིན་རླབས་ཀྱི་རྩ་བ་བླ་མ་
དབུས་ན་བཞུགས། དངོས་གྲུབ་ཀྱི་རྩ་བ་ཡི་དམ་མདུན་ན་བཞུགས། ཕྲིན་ལས་ཀྱི་རྩ་བ་
མཁའ་འགྲོ་ཆོས་སྐྱོང་བར་མཚམས་ན་བཞུགས་པས་རྩ་བ་གསུམ་པོ་ཡང་མ་ཚང་བ་མེད་
པར་བཞུགས་ནས་ཡོད་པ་གསལ་གདབ་དགོས་པ་རེད། གཡས་སུ་སྟོན་པ་ཤཱཀྱའི་རྒྱལ་པོ་
ལ། །ཕྱོགས་བཅུ་དུས་གསུམ་སངས་རྒྱས་ཚོགས་ཀྱིས་བསྐོར། །རྒྱབ་ཏུ་ཆོས་སྐུ་ཤེར་ཕྱིན་
ཡུམ་ཆེན་མོར། །རྣམ་བྱང་དམ་ཆོས་གླེགས་བམ་ཚོགས་ཀྱིས་བསྐོར། །གཡོན་དུ་བྱང་སེམས་
སྤྱན་རས་གཟིགས་དབང་ལ། །མཆོག་དམན་རིག་གྲོལ་དགེ་འདུན་ཚོགས་ཀྱིས་བསྐོར། །
བར་མཚམས་དཔའ་བོ་མཁའ་འགྲོ་ཆོས་སྐྱོང་སྡེ། །ནོར་ལྷའི་ཚོགས་བཅས་མ་ཚང་མེད་པས་
གང་། །ཞེས་གསུངས། དེ་དག་ཞལ་གང་དུ་ཕྱོགས་ཡོད་པ་རེད་ན། སྤྱིར་བཏང་དཀྱིལ་
འཁོར་ལ་སོགས་པ་བསྒོམ་ན། ལྷ་ཐམས་ཅད་གཙོ་བོ་ལ་ཞལ་འཁོར་ནས་ཡོད་པ་རེད། ད་
ལྟ་ཚོགས་ཞིང་སྒོམ་པའི་སྐབས་སུ། ཡོངས་རྫོགས་བདག་ལ་ཞལ་འཁོར་བ་རེད། དེས་ན་
གཙོ་འཁོར་བར་མཚམས་ཀྱི་ལྷ་དང་བཅས་པ་ཐམས་ཅད་རང་ལ་ཚུར་ཞལ་འཁོར་བ་བསྒོམ།
ཀུན་ཀྱང་བདག་ལ་ཞལ་གཟིགས་དགྱེས་པའི་ཚུལ། །བཀྲག་མདངས་འོད་གསལ་བྱིན་ཆེན་
འབར་བར་བཞུགས། །ཞེས་གསུངས། སྐྱབས་ཀྱི་མཆོག་ཚོགས་ཀྱི་ཞིང་དེ་དག་ཐམས་ཅད་
ཀྱིས་བདག་ལ་བརྩེ་བའི་སྤྱན་གྱིས་གཟིགས། བྱམས་པའི་ཐུགས་ཀྱིས་དགོངས་ནས་ཡོད་
བསམ་རྒྱུའི་མོས་པ་བྱེད་པ་དེ་ཡིས་ཚོགས་ཞིང་གི་རྣམ་པ་གསལ་གདབ་ལེ་རེད། དེ་ནས།
མདུན་དུ་བདག་དང་ཚེ་འདིའི་ཕ་མས་གཙོས། །རིགས་དྲུག་སེམས་ཅན་མཐའ་ཡས་རྫོགས་
པར་འཁོད། །ཅེས། མདུན་གྱི་ནམ་མཁའ་ལ་ཚོགས་ཞིང་ཞལ་ཚུར་འཁོར་གྱིས་གསལ་
གདབ་པ་དེ་ལ། སྐྱབས་སུ་འགྲོ་བ་པོ་བདག་དང་སེམས་ཅན་ཐམས་ཅད། ཁ་ཕར་འཁོར་
བྱེད་དགོས་པ་རེད། ད་ལྟ་གཙོ་བོ་བདག་ཉིད་སྐྱབས་སུ་འགྲོ་བ་ཡིན་ཞིང་། བདག་གི་ལུས་
59



ཕྱག་ཆེན་སྔོན་འགྲོའི་ཁྲིད་ཡིག
འདི་རབ་ཏུ་བྱུང་བའི་ཆས་ཅན་དར་ལ་བབས་ཤིང་གཞོན་ཤ་ཆགས་པའི་རྣམ་པ་ཅན་དགོས་
པས། བདག་ལུས་རབ་བྱུང་གཅིག་མིན་རྣམ་སྤྲུལ་ནི། །གསུངས། ལུས་པོ་འདི་གཅིག་ཁོ་ན་
ཙམ་མ་མིན་པ་བདག་དང་འདྲ་མཚུངས་ཀྱི་ལུས་མང་པོའི་འཁོར་གྱིས་བསྐོར་བསྡད་པར་
མོས། དེ་ལ་དགོས་པ་ཅི་ཡོད་ན། ལུས་ཇི་ཙམ་མང་བ་དེ་ཙམ་གྱིས་ཚོགས་གསོག་འགྲོ་བ་
ཡིན་པས་མང་པོ་གསལ་དགོས་པ་ཡིན་གསུངས། སྤྱིར་ན་ཁམས་གསུམ་སེམས་ཅན་
ཐམས་ཅད་ཕ་མ་ཡིན་མོད། ད་རེས་ཀྱི་ལུས་རྟེན་འདི་སྐྱེད་པའི་ཕ་དེ་གཡས་སུ། གཡོན་དུ་
སྐྱེ་བ་ད་རེས་ཀྱི་མ་སྟེ་དེ་གཉིས་གཡས་གཡོན་ལ་གསལ། མདུན་དུ་སྐྱེ་བ་ད་རེས་ཀྱི་སྡང་
བར་བྱེད་པའི་དགྲ་གསལ་གདབ་པ་དེ་བྱམས་སྙིང་རྗེ་བྱང་ཆུབ་ཀྱི་སེམས་སྦྱོང་བ་ལ། རྒྱུ་
འབྲས་མན་ངག་བདུན་གྱི་སྒོ་ནས་སྦྱོང་བའི་ཚུལ་ཡིན་གསུངས་པ་རེད། དེ་བས་ཐོག་མ་ཉིད་
དུ་སྡང་བར་བྱེད་པའི་དགྲ་དེ་གཙོ་བོ་བྱེད་དགོས་པ་རེད། ད་ལྟ་འབྲི་གུང་བཀའ་བརྒྱུད་པ་
རྣམས་ཀྱིས་ནངས་དུས་ཐོག་མར་ཐུན་བཟུང་ནས་འདོན་པ་འདོན་སྐབས་བདག་སྡང་མ་ནས་
མགོ་བཟུང་ཞེས་ཟིན་བྲིས་ཐམས་ཅད་ཀྱི་ནང་ལ་ཡོད་པ་རེད། དེ་ཅི་རེད་ཟེར་ན། ཐོག་མར་
འདོན་པ་མ་བཏོན་གོང་ནས་བདག་ལ་སྡང་བར་བྱེད་པའི་དགྲ། གནོད་པར་བྱེད་པའི་
བགེགས། གདོན་བགེགས་གཉིས་ཀྱིས་གཙོར་བྱས་སེམས་ཅན་ཐམས་ཅད་དུས་རྟག་པར་
བླ་མ་ལ་སྐྱབས་སུ་མཆིའོ། །ཞེས་གསུངས་པ་རེད། སྐྱོབ་པ་འཇིག་རྟེན་གསུམ་མགོན་
མགོན་པོ་ཀླུ་སྒྲུབ་ཀྱི་རྣམ་འཕྲུལ། ས་བཅུའི་བྱང་ཆུབ་སེམས་དཔའ་ཆེན་པོ་རེད། དེ་ཙམ་གྱི་
སྟེང་ནས་ཀྱང་བྱང་ཆུབ་སེམས་དཔའ་ཆེན་པོ་ཡིན་པ་ཚོར་བ་རེད། དགེ་སྦྱོར་ཅི་ཡང་མ་བྱས་
གོང་ནས་བདག་ལ་སྡང་བར་བྱེད་པའི་དགྲ། གནོད་པར་བྱེད་པའི་བགེགས་ཞེས་གསུངས།
གཞན་དག་སུ་དང་གང་ཡིན་ཀྱང་དེ་འདྲ་ཉམས་སུ་ལེན་ཐུབ་པ་ཧ་ཅང་དཀའ་མོ་རེད་ཅེས་
གསུངས་ནས། ༼སྤྱན་ཆབ་བསིལ་ཞིང་ཡུན་རིང་བཤུམས་སོང་།༽ བྱང་ཆུབ་སེམས་དཔའ་ཆེན་པོ་ཟེར་རྒྱུ་
དེའི་ཡོན་ཏན་གྱི་ཆ་ཤས་འདི་ཙམ་གྱིས་ཀྱང་མཐོང་ཐུབ་ལེ་རེད། རྒྱུ་མཚན་དེ་ལ་བརྟེན་ནས་
མདུན་དུ་སྡང་བར་བྱེད་པའི་དགྲ། དེ་དང་བདག་གི་མཐའ་སྐོར་དུ་འགྲོ་བ་རིགས་དྲུག་སྐྱེ་
(f)



གྲུབ་མཆོག་བླ་མའི་ཞལ་ལུང་། །
གནས་རྣམ་པ་བཞིས་བསྡུས་པའི་སེམས་ཅན་ཐམས་ཅད་མ་ཚང་བ་མེད་པ་ཆབས་ཅིག་ཏུ་
ཡོད་བསམ། དེ་དག་ཐམས་ཅད་ཀྱང་བདག་གི་མོས་པ་བཞིན་དུ་ལུས་གུས་པས་ཕྱག་འཚལ།
ངག་གུས་པས་སྐྱབས་འགྲོ་འདོན། ཡིད་གུས་པས་ཅི་མཛད་ཁྱེད་ཤེས་བློ་གཏད་ལིངས་
བསྐྱུར་གྱི་སྒོ་ནས། བདག་དང་སེམས་ཅན་ཐམས་ཅད་འཁོར་བ་སྡུག་བསྔལ་གྱི་རྒྱ་མཚོ་ལས་
བསལ་དུ་གསོལ་བསམ་པའི་བློ་བཅོས་མ་མ་ཡིན་པ་ཞིག་ཨི་སྐྱེ་ལྟ། མ་སྐྱེས་ན་ཅིས་ཀྱང་ཨི་
སྐྱེ་ལྟ་ནས་གསལ་གདབ་དགོས་པ་རེད། རྫོགས་ཆེན་དཔལ་སྤྲུལ་གྱིས། ཁོ་རེ་ཚོ་རྫོགས་པ་
ཆེན་པོའི་སེམས་ངོ་སྐྱོང་ནས་སྒོམ་ཟེར་དུས་ཁ་ཕྱི་ལ་སྐོར་ནས་བཤད་ན་བཅོས་མ་མ་ཡིན་པ་
ཞིག་དགོས་མོད། ཁ་ནང་དུ་ཚུར་བསྐོར་ན་བཅོས་ཀྱིན་བཅོས་ཀྱིན་མ་བསྒོམས་ན་ཡོང་རྒྱུ་
ཞིག་ཡོད་མི་དར་ཞེས་གསུངས་པ་རེད། བྱང་ཆུབ་སེམས་ཀྱི་ཀུན་སློང་དང་ངེས་འབྱུང་དང་
མོས་གུས་འདི་དག་དང་པོ་ནས་ཡོད་བསྡད་པ་ཞིག་མ་རེད། བློ་ཡིས་བཅོས་ཀྱིན་བཅོས་ཀྱིན་
བསམ་གྱིན་བསམ་གྱིན་གོམས་ཀྱིན་གོམས་ཀྱིན་མཐར་བཅོས་མ་མ་ཡིན་པ་ཞིག་ཏུ་འགྱུར་
ནས་ལྟ་བ་དང་རྟོགས་པ་རིམ་པ་བཞིན་རྒྱུད་ལ་སྐྱེ་དགོས་པ་རེད། འདིའི་སྐབས་སུ་རིགས་
དྲུག་གི་སེམས་ཅན་ཐམས་ཅད་ཀྱིས། བདག་གིས་ཇི་ལྟར་སྐྱབས་སུ་འགྲོ་ཡི་ཡོད་པ་དེ་ལྟར་
སྐྱབས་སུ་འགྲོ་བའི་འདུན་པ་རྩེ་གཅིག་ཏུ་བསྒོམ་དགོས་པས། བདག་ལུས་རབ་བྱུང་གཅིག་
མིན་རྣམ་སྤྲུལ་ནི། །བགྲང་བྱའི་ཡུལ་འདས་བསམ་གྱིས་མི་ཁྱབ་གསལ། །དྲིན་ཆེན་ནམ་
མཁའ་མཉམ་པའི་འགྲོ་རྣམས་བཅས། །ལུས་ངག་ཡིད་གསུམ་གུས་པས་ཕྱག་འཚལ་གྱུར། །
ཅེས་གསུངས། དེས་སྐྱབས་འགྲོའི་ཚོགས་ཞིང་དང་སྐྱབས་འགྲོ་གསལ་བཏབ་པ་རེད། ང་
ཚོའི་ཕྱག་ཆེན་གྱི་ལུགས་འདི་ལ་སྐྱབས་འགྲོ་དང་ཕྱག་གཉིས་སྦྲག་མ་བྱེད་ནས་འབུམ་ཐེར་
ཞིག་འགྲོ་བར་བྱེད་པ་རེད། སྔོན་འགྲོ་གཞན་དག་ལ་སྐྱབས་འགྲོ་སྐྱབས་འགྲོ་ལ་བསག །
ཕྱག་ཕྱག་ལ་བསག །སེམས་བསྐྱེད་སེམས་བསྐྱེད་ལ་བསག་པ་དེ་འདྲ་ཡང་ཡོད་པ་རེད།
སྔོན་འགྲོ་གཞི་ནས་འཇོག་དགོས་མི་རྣམས་ཀྱིས་གོ་ཨེ་ཐལ། ཤེས་ཨེ་ཐལ། ཁྲིད་ཉན་ཡོད་
དམ་ཁ་བརྡ་བྱེད་ཀྱི་ཡོད། ལ་ལ་གཉིད་ཀྱིན་གདའ། ལ་ལས་ཁ་བརྡ་བྱེད་ཀྱིན་གདའ། ད་
(5



ཕྱག་ཆེན་སྔོན་འགྲོའི་ཁྲིད་ཡིག
ཁྱེད་ཚོས་སྔོན་འགྲོ་གཞི་ནས་གཞོག་དགོས་པ་རེད་ལ། ངས་རང་གིས་ཅི་ཤེས་དེ་ཁྱེད་ཚོ་ལ་
བཤད་ཀྱི་ཡོད། ངས་ད་ཅི་གོང་ནས་ཉན་ནུས་དགོས་ཞེས་མང་པོ་བཤད་པ་ཡིན་ལེ། ཧ་གོ་
ཨེ་ཐལ། ཤེས་ཨེ་ཐལ། ཚོགས་ཞིང་གསལ་གདབ་རྒྱུ་ཤེས་ཨེ་ཐལ། སྤྲུལ་སྐུ་རྣམ་གཉིས་
ཀྱིས་གོ་ཨེ་ཐལ། གུང་ཚིགས་གྲོལ་ཚར་དུས་ཁྱེད་རྣམ་པ་གཉིས་ཀྱིས་ང་ལ་ཚུར་བཤད་
རོགས་གྱིས་ཨང་། འོ་ཡ། དེ་ཡིས་ཕྱག་འཚལ་ས་ལ་ཐུག་ལེ་རེད། ཕྱག་འཚལ་ཟེར་དུས་
ལུས་ངག་ཡིད་གསུམ་ཆིག་དྲིལ་གྱིས་འཚལ་དགོས་པ་རེད། མ་རྩ་གྲྭ་པ་རྣམས་ཕྱག་འཚལ་
མི་ཤེས་པ་ཞིག་ཡོད་ཚོད་མ་རེད་མོད། ང་ཇོ་མོའི་ཁོག་ལ་མཚན་བརྗོད་མི་ཤོང་བར། ཁྱེད་
རྣམ་པ་ལ་གསལ་གསལ་དག་དག་བྱེད་ནས་བཤད་ན། ཐལ་མོ་སྦྱར་དུས་འདི་འདྲ་སྦྱར་
དགོས་གསུངས། ཐལ་མོ་འུབ་འུབ་པོར་སྦྱར་བ་གསུངས་པ་རེད་མ་གཏོགས་ཐལ་མོ་འདི་
ཅབ་ཅབ་པོར་སྦར་ཟེར་བ་ཡོད་ལེ་མ་རེད། སྟོང་ཉིད་སྙིང་རྗེའི་སྙིང་པོ་ཅན་རྒྱུད་ལ་འབྱོངས་
བའི་རྟེན་འབྲེལ་དུ་ཐལ་མོ་ཁོང་སྟོང་དུ་སྦྱར་དགོས། ཅབ་བེ་འདི་འདྲ་བྱེད་ནས་གཏུག་
འཇོག་མི་ཉན་གསུངས། ད་ཤེས་ཀྱི་ཡོད་རྒྱུ་རེད། འཆར་ཁའི་པདྨོ་ཁ་འབུས་བྱེ་འདྲ་བ། །
ལག་གཉིས་སྤྱི་བོར་ཐལ་སྦར་བསྟོད་དབྱངས་བཅས། །ཞེས་མཛུབ་མོ་འདི་འདྲ་བྱེད་ནས་མེ་
ཏོག་པདྨ་ཁ་འབུས་པ་འདྲ་ཞིག ་དགོས་གསུངས་པ་རེད། དེ་ནས་མཐེ་བོང་གཡས་ཀྱིས་
གཡོན་མ་འདི་འདྲ་བྱེད་ནས་བསྡམ་དགོས་པ་རེད། དེ་བདེན་པ་གཉིས་པོ་ཟུང་དུ་འཇུག་
པའི་རྟེན་འབྲེལ་དང་ཟུང་འཇུག་གི་དོན་རྟོགས་པའི་རྟེན་འབྲེལ་ཡིན་གསུངས། ཕྱག་རྒྱ་
བཅའ་སྟངས་དེ་རེད། དེ་ནས་ཐལ་མོ་སྦྱར་དུས་དང་པོ་ལུས་ཀྱི་སྡིག་སྒྲིབ་སྦྱངས་ནས་སྐུ་ཡི་
བྱིན་རླབས་ཐོབ་པའི་ཆེད་དུ་ཐལ་མོ་དཔྲལ་བ་ལ་སྦྱར། དེ་ནས་ངག་གི་སྡིག་སྒྲིབ་སྦྱོང་བའི་
ཆེད་དུ་ཐལ་མོ་མགྲིན་པ་ལ་སྦྱར། ཡིད་ཀྱི་སྡིག་སྒྲིབ་སྦྱོང་བའི་ཆེད་དུ་ཐལ་མོ་སྙིང་ག་ལ་
སྦྱར། དེ་ཚར་དུས་ལུས་ཀྱི་མ་ལྔ་ས་ལ་ཕབ་ཅེས། ལག་པ་གཉིས་པུས་མོ་གཉིས་ཐོད་པ་དང་
ལྔ་ས་ལ་གཏུགས་ནས་ཕྱག་འཚལ་དགོས་པ་རེད། ད་ལྟ་ང་ཚོ་བཀའ་བརྒྱུད་པ་ཐམས་ཅད་
ཀྱིས་ཕྱག་འཚལ་དུས་མར་པ་ལོ་ཙཱའི་རྗེས་འཇུག་གི་ཕྱག་འཚལ་སྟངས་ལྟར་དུ་བྱེད་དུས།
5



གྲུབ་མཆོག་བླ་མའི་ཞལ་ལུང༌།
ཐལ་མོ་དང་པོ་དེ་སྙིང་ག་ལ་སྦྱར་དགོས་གསུངས། དེ་རང་གི་རྩ་བའི་བླ་མ་དྲན་ནས་ཐལ་མོ་
སྙིང་ག་ལ་སྦྱར་བ་རེད། མི་ལའི་མགུར་འབུམ་ནང་ན་མི་ལ་རས་པ་མར་པ་ལོ་ཙཱའི་མདུན་
ནས་རི་བུད་ནས། རྔོག་ཆོས་སྐུ་རྡོ་རྗེའི་མདུན་ལ་བྱོན་འོང་དུས། རྔོག་ཆོས་སྐུ་རྡོ་རྗེས་སློབ་
མའི་ཚོགས་ལ་ཆོས་གསུངས་ནས་ཆོས་ར་ལ་འཁོད་ནས་ཡོད་པ་ཐག་རིང་ནས་མཇལ་བས།
ཕྱག་འཚལ་སྒང་ཟེར་ས་དེ་ནས་ཁོང་གིས་ཕྱག་འཚལ་བ་རེད། རྔོག་ཆོས་སྐུ་རྡོ་རྗེས་ཆོས་
ཁྲིའི་ཁ་ནས་ཡར་གཟིགས་ནས་ཡོད་དུས། ཐག་རིང་ནས་དེ་འདྲའི་ཕྱག་འཚལ་གྱིན་གདའ་
བ་གཟིགས་པས། འོ་ཕར་ཁ་ལ་གཅིག་བསླེབས་ཐལ། ཡ་གིས་ཕྱག་འཚལ་སྟངས་ལ་
བལྟས་ན་བླ་མ་མར་པའི་སློབ་བརྒྱུད་ཡིན་ས་རེད། འདི་སུ་རེད་ལྟོས་ཤོག་གསུངས། བལྟས་
པ་ན་མི་ལ་རས་པ་ཡིན་པ་རེད། ཕྱག་འཚལ་སྟངས་ཀྱིས་མར་པ་ལོ་ཙཱའི་སློབ་མ་ཡིན་པ་ཤེས་
སོང་བ་ཡིན་གསུངས། ཅི་རེད་ན་གཞན་ལ་མི་འདྲ་བར་དང་པོ་ཐལ་མོ་སྙིང་ག་ལ་སྦར་བ་
རེད། དེ་བླ་མ་མར་པའི་ཕྱག་འཚལ་སྟངས་ཡིན་པས་ང་ཚོ་བཀའ་བརྒྱུད་པ་རྣམས་ཀྱིས་ཕྱག་
འཚལ་དུས་དེ་འདྲ་བྱེད་ནས་འཚལ་དགོས་པ་རེད། ཕྱག་འཚལ་དུས་སྤྱིར་བཏང་ཕྱག་གི་
རྣམ་བཤད་ཀྱི་ནང་ནས་སྒུར་ཕྱག་འདི་མ་གཏོགས་བཤད་མེད། ཕྱག་གི་ཕན་ཡོན་བཤད་
སྐབས་སུ་ཕྱག་ཚད་ལྡན་གཅིག་འཚལ་ན་ཕྱག་གཅིག་འཚལ་བའི་ལུས་ཀྱི་མ་ལྔའི་ཞབས་ལ་
ས་ཇི་ཙམ་ཚུད་པའི་འོག་གཞི་དབང་ཆེན་གསེར་གྱི་ས་གཞི་ལ་ཐུག་གི་བར་དུ་རྡུལ་ཕྲ་རབ་ཀྱི་
གྲངས་ཇི་སྙེད་ཡོད་པ་དེ་དང་མཉམ་པའི་འཁོར་ལོའི་སྒྱུར་བའི་རྒྱལ་སྲིད་ཐོབ་པའི་ཕན་ཡོན་
དང་འབྲས་བུ་ཡོད་ཅེས་སངས་རྒྱས་ཀྱིས་གསུངས་པ་རེད། དེ་ཡིན་དུས་དེ་ལ་རིགས་པས་
དཔག་ནས་རྡུལ་གྱི་གྲངས་དེ་སྙེད་རྒྱ་ཇེ་ཆེ་ལ་འགྲོ་བའི་ཆེད་དུ་ལུས་གང་གིས་ཁྱབ་ཚད་ལ་
ཡར་བརྐྱང་བཞག་པ་རེད། བརྐྱང་ཕྱག་འཚལ་བ་དེ་དེ་ཡིས་ཐོབ་པ་ཡིན་ཞེས་ཞལ་རྒྱུན་ལ་
ཡོད་པ་རེད། ཡང་ཨ་ནུ་ཡོ་གཱའི་རྣལ་འབྱོར་པ་རྣམས་ཀྱིས་ཕྱག་གྱང་འགྱེལ་བ་ལྟར་འཚལ་
ཞེས་ལུས་པོ་བརྡེབས་ནས་ཕྱག་འཚལ་བ་བརྐྱང་ཕྱག་གི་དོན་ཐོབ་རེད་ནས་ཡོད་པ་རེད།
གང་ལྟར་ད་ལྟ་ང་ཚོས་བརྐྱང་ཕྱག་རྐྱང་རྐྱང་གིས་ཕྱག་འབུམ་ཐེར་ཞིག་བསག་པ་རེད། རྒུར་



ཕྱག་ཆེན་སྔོན་འགྲོའི་ཁྲིད་ཡིག
ཕྱག་གིས་ཕྱག་འབུམ་ཐེར་འཚལ་ལེ་མ་རེད། ད་ལྟ་ལ་ལས་ཕྱག་འཚལ་ཚར་དུས་ཐོད་པ་
གཏུགས་ཞོར་འདི་འདྲ་བྱེད་ཀྱིན་འདུག་པ་དེ་མ་བྱས་ནའང་ཆོག་ལེ་རེད། དེ་བྱས་ནའང་
དགོས་པ་མེད་པ་ཞིག་དང་མ་བཤད་པ་ཞིག་མ་རེད། དེ་ཡང་བཤད་ཡོད་པ་རེད། ཡིན་
ནའང་དེ་ཐལ་མོ་སྦྱར་བ་མ་རེད་ཐལ་མོ་བརྡབ་པ་རེད། ཐོད་པ་ས་ལ་གཏུགས་ཞོར་བྱང་ཆུབ་
བསྒྲུབ་པའི་འགལ་རྐྱེན་བར་ཆད་བཟློག་པའི་ཆེད་དུ་འདི་འདྲ་བྱས་ནས་ཐལ་མོ་ཞིག་བརྡབ་
པ་དེ་འདི་འདྲ་ལ་འགྱུར་སོང་བ་རེད་གསུངས། ད་ལྟ་ཕྱག་འཚལ་བའི་རྗེས་ལ་མེ་ཏོག་གི་
པད་འདབ་འདྲ་ཞིག་དོད་ནས་ཡོད་པ་དེ་དེ་འདྲ་བྱེད་ནས་འཚལ་གྱི་ཡོད་པའི་ཚུགས་ཀ་རེད།
ངེད་ཚོའི་བླ་མ་རྣམས་ཀྱིས་ཕྱག་དེ་ལྟར་དུ་འཚལ་མཛད་པ་རེད། སྤྱི་བོར་ཐལ་མོ་བརྡབ་པ་དེ་
མ་བརྡབས་ན་ཆོག་གམ། དེ་འདྲ་ངེས་པར་དགོས་ལེ་ཨེ་རེད་ཅེས་ངས་དམིགས་བསལ་གྱི་
བཀའ་འདྲི་ཞུས་པས། ཅི་བྱས་ནའང་ཆོག་པ་རེད། དེ་ཐལ་མོ་སྦྱར་ལེ་མ་རེད་ཐལ་མོ་
བརྡབས་ལེ་རེད་ཅེས་གསུངས་མྱོང་། དེ་ཚོ་བླ་མའི་ཞལ་རྒྱུན་ཡིན་མ་གཏོགས་ང་རང་གི་རང་
བཟོ་མིན། ཕྱག་འཚལ་སྐབས་ཡར་ལང་དུས་ལུས་དྲང་དཀྱིལ་ལ་ཡར་ལང་དགོས་པ་རེད།
བྲེལ་བ་ལང་དུས་ཡར་དྲང་དཀྱིལ་ལ་ལང་མི་ཐུབ་པར་རྒུ་ཙམ་རྒྱ་ཙམ་བྱེད་ཅིང་སྐེད་ཚིགས་
ཡར་དྲང་དཀྱིལ་ལ་མ་བསྲིངས་བའི་རྣམ་སྨིན་གྱི་འབྲས་བུ་ལུས་པོ་མི་དྲང་བའམ་སྒལ་པ་ལ་
སྒལ་འབུར་ཅན་ནམ་རྒྱབ་ལ་ཁུར་པོ་ཅན་གྱི་ལུས་ལེན་འགྲོ་བར་གསུངས་པ་རེད། དེས་ན་
ཕྱག་འཚལ་སྐབས་ཡར་ལང་དུས་ཀྱང་དྲང་མོ་ལ་ལང་། ཐལ་མོ་ཡང་དྲང་མོ་སྦྱར་ནས་ཕྱག་
ཚད་ལྡན་ཞིག་འཚལ་དགོས་པ་རེད་མ་གཏོགས། ཐལ་མོ་སྦྱར་བའི་སྐབས་ཕར་ཀ་ཞིག་ནས་
ཆིག་ཟེར་ན་དེ་ན་ཕར་ལྟ། ཐལ་མོ་འདི་ཤེད་ན་སྦྱར། ཚུར་ཀ་ཞིག་ནས་གཅིག་ཟེར་ན་དེ་ན་
ལྟ། ཐལ་མོ་འགྲམ་གཞུག་ལ་སྦྱར་བ་དེ་འདྲ་རྩ་བ་ནས་བྱེད་མི་རུང་ཞེས་གསུངས་པ་རེད།
ཕྱག་འཚལ་སྟངས་ཀྱི་སྐོར་དེ་འདྲ་ཞིག་རེད། དེ་ནས་གྲངས་འཛིན་དུས་སྐྱབས་འགྲོ་འབུམ་
ཐེར་གྱི་གྲངས་བྱེད་ནས་གསོག་ལེ་མ་རེད། ཕྱག་འབུམ་ཐེར་གྱི་གྲངས་འཛིན་གྱི་ཡོད་པ་
རེད། དེ་ཅི་འདྲ་བྱེད་པ་རེད་ན། མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་
6



གྲུབ་མཆོག་བླ་མའི་ཞལ་ལུང་།
སངས་རྒྱས་ཆོས་ཀྱི་སྐུ་ལ་སྐྱབས་སུ་མཆིའོ། །ཞེས་པ་དེ་ཚར་གྲངས་དུ་སོང་ཁ་ཡིས་འདོན་
ནས་ཕྱག་བརྒྱ་ཕྱག་གཅིག་འཚལ། དེ་ནས་མ་ནམ་མཁའ་དང་མཉམ་པའི་སེམས་ཅན་
ཐམས་ཅད་བླ་མ་ལོངས་སྤྱོད་རྫོགས་པའི་སྐུ་ལ་སྐྱབས་སུ་མཆིའོ། །ཞེས་པ་དེ་རྐྱང་རྐྱང་
འདོན་ནས་བརྒྱ་ཕྱག་གཉིས་འཚལ། མ་ནམ་མཁའ་དང་མཉམ་པའི་སེམས་ཅན་ཐམས་ཅད་
བླ་མ་ཐུགས་རྗེ་སྤྲུལ་པའི་སྐུ་ལ་སྐྱབས་སུ་མཆིའོ། །ཞེས་པར་བརྒྱ་ཕྱག་གསུམ་འཚལ། མ་
ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་སངས་རྒྱས་རིན་པོ་ཆེ་ལ་སྐྱབས་
སུ་མཆིའོ། །ཞེས་པར་བརྒྱ་ཕྱག་བཞི་འཚལ་བས་ཕྱག་སྟོང་ཕྲག་གཅིག་འགྲོ་བ་རེད། དེ་འདྲ་
བ་སྟོང་ཕྲག་དང་སྟོང་ཕྲག་གི་གྲངས་འཛིན་ནས་ཕྱག་འབུམ་ཐེར་ཁ་སྐོང་དང་བཅས་པ་
གསོག་དགོས་པ་རེད། ཁ་སྐོང་ལ་ངེད་ཅག་གིས་ཕྱག་འབུམ་ཐེར་ཞིག་གི་ཁ་སྐོང་ལ་ཁྲི་
གཅིག །ཁྲི་གཅིག་གི་ཁ་སྐོང་ལ་སྟོང་ཕྲག་གཅིག །སྟོང་ཕྲག་གཅིག་གི་ཁ་སྐོང་ལ་ཕྱག་བརྒྱ་
དང་བརྒྱད་འཚལ་བ་རེད། དེས་ན་ད་ལྟ་ང་ཚོས་ཐུན་གཅོད་ནས་ཕྱག་འཚལ་དུས། ཐུན་
གཅིག་ལ་སྟོང་ཕྲག་གཉིས་འཚལ་གྱི་ཡོད་ན་སྟོང་ཕྲག་གཉིས་ཀྱི་མཐའ་ནས་མཚམས་བྱེད།
སྟོང་ཕྲག་གཅིག་འཚལ་གྱི་ཡོད་ན་སྟོང་ཕྲག་གཅིག་གི་འཕྲོ་ནས་མཚམས་བྱེད་ཅིང་། སྟོང་
ཕྲག་སྟོང་ཕྲག་ལ་གཅོད་ནས་ཕྱག་མཚམས་བྱེད་དགོས་པ་རེད། འདིའི་ནང་ནའང་གསུང་
བཞག་ཡོད་པ་རེད། ཕྱག་གི་གྲངས་རྒྱས་པར་མ་ནམ་བཞི་སྐོར་དང་པོར་ཕྱག་བརྒྱ། གཉིས་
པར་ཉིས་བརྒྱ། གསུམ་པར་སུམ་བརྒྱ། བཞི་པར་བཞི་བརྒྱ་སྟེ་སྟོང་ཕྱག་གམ། ཐུན་བཞི་
སྦྲེལ་མ་ལ་སོགས་པ་བསྡུས་པ་ལ་རེ་རེར་བརྒྱ་ཕྱག་རེ། རྒྱུན་དུ་སྔོན་འགྲོ་འདི་མ་ཆག་པར་
འདོན་དུས་མ་ནམ་བཞི་སྐོར་ཡང་སྦྲེལ་མ་བྱེད་ནས་ཕྱག་བརྒྱ་ཕྱག་གཅིག་འཚལ་ནས་འདོན་
དགོས་པ་ཡིན་གསུངས། ཡང་ན་ཕྱག་མི་འབུལ་ཚེ་བཞི་ཀ་མཉམ་སྦྲགས་ཅི་རིགས་སུ་འདོན་
ཅིང་མོས་སྒོམ་ཚད་ལྡན་དུ་བྱ་ཞེས། དངོས་སུ་ལུས་ཀྱིས་ཕྱག་མ་ཕུལ་ནའང་སེམས་ཀྱིས་
དེའི་མོས་པ་དང་བཅས་ཏེ་མ་ནམ་བཞི་སྐོར་སྦྲེལ་མ་བྱེད་ནས་ཇི་ཙམ་བཏོན་ན་དེ་ལ་མོས་
སྒོམ་ཚད་ལྡན་བྱ་དགོས་པ་རེད། ཐུན་གྲོལ་རན་དུས་ད་ལྟ་རང་གིས་ག་ན་ཕྱག་འཚལ་གྱི་



ཕྱག་ཆེན་སྔོན་འགྲོའི་ཁྲིད་ཡིག
ཡོད་ན་ཕྱག་འཚལ་ས་དེ་ནས་ཡར་ལངས་ལ་བཏོན་ནའང་ཆོག །མར་ཙོག་པུ་ལ་བསྡད་ནས་
བཏོན་ནའང་ཆོག །གང་ལྟར་འདོད་པའི་དོན་ལ་གསོལ་བ་གདབ་དགོས་པ་རེད། ཚོགས་
ཞིང་གི་ལྷ་ཚོགས་ཐམས་ཅད་ཡིད་ལ་བྱེད་བཞིན་དུ། མོས་གུས་ཀྱི་གདུང་ཤུགས་རྩེ་གཅིག་
པས་བདག་སོགས་སེམས་ཅན་ཐམས་ཅད་ཀྱི་བློ་ཆོས་སུ་འགྲོ་བར་བྱིན་གྱིས་བརླབ་ཏུ་
གསོལ། ཆོས་ལམ་དུ་འགྲོ་བར་བྱིན་གྱིས་བརླབ་ཏུ་གསོལ། ལམ་འཁྲུལ་པ་སེལ་བར་བྱིན་
གྱིས་བརླབ་ཏུ་གསོལ། འཁྲུལ་པ་ཡེ་ཤེས་སུ་འཆར་བར་བྱིན་གྱིས་བརླབ་ཏུ་གསོལ། རྩ་བའི་
བླ་མ་བརྒྱུད་པ་དང་བཅས་པ་རྣམས་ལ་སྐྱབས་སུ་མཆིའོ། །མཆེད་གྲོགས་ཆོས་མཛད་དང་
བཅས་པ་རྣམས་ལ་སྐྱབས་སུ་མཆིའོ། །སྣོད་ཀྱི་འཇིག་རྟེན་དཔལ་ལྡན་བླ་མའི་ཚོགས་ལ་
སྐྱབས་སུ་མཆིའོ། །བཅུད་ཀྱི་སེམས་ཅན་ལྷ་དང་ལྷ་མོའི་ཚོགས་ལ་སྐྱབས་སུ་མཆིའོ། །སྣང་
སྲིད་དཔལ་ལྡན་བླ་མའི་ཚོགས་ལ་སྐྱབས་སུ་མཆིའོ། །རྟོགས་པས་བདག་གྲོལ་བར་བྱིན་
གྱིས་བརླབ་ཏུ་གསོལ། ཐུགས་རྗེས་གཞན་གྲོལ་བར་བྱིན་གྱིས་བརླབ་ཏུ་གསོལ། རྟེན་
འབྲེལ་ཐབས་ལ་མཁས་པར་བྱིན་གྱིས་བརླབ་ཏུ་གསོལ། འབྲེལ་ཚད་དོན་དང་ལྡན་པར་
བྱིན་གྱིས་བརླབ་ཏུ་གསོལ། ཕྱག་རྒྱ་ཆེན་པོ་མཆོག་གི་དངོས་གྲུབ་ཚེ་འདི་ཉིད་ལ་ཐོབ་པར་
བྱིན་གྱིས་བརླབ་ཏུ་གསོལ། འདིའི་དོན་ཕལ་ཆེར་མི་གོ་རྒྱུ་ཅི་ཡོད་པ་མ་རེད། འདིའི་དོན་དེ་
བསམ་གྱིན་བསམ་གྱིན་འདོན་སྒོམ་སྦྲག་མ་བྱེད་དགོས་པ་རེད། འོན་ཀྱང་ཅུང་ཙམ་གོ་བ་མི་
ལོན་པར་གོ་བ་སྒྲ་ལོག་ཅིག་འོང་རྒྱུ་ཡོད་པ་རེད། གང་ཡིན་ཞེ་ན། ཆོས་ལམ་དུ་འགྲོ་བར་
བྱིན་གྱིས་བརླབ་ཏུ་གསོལ། ཞེས་པའི་ལམ་དུ་འགྲོ་བ་འདི་ཕལ་ཆེར་གོ་བ་ལེན་མི་ཤེས་པ་
རྣམས་ཀྱིས་ལས་ཀ་ལམ་འགྲོ་རེད་སོང་མ་སོང་ཟེར་བ་ལྟར། ཆོས་དེ་བར་ཆད་ཀྱི་དབང་དུ་
མི་འགྲོ་བར་ལམ་ལ་འགྲོ་བ་ཞིག་ལ་གོ་འགྲོ་བ་རེད། དེ་འདྲ་མ་རེད་ཆོས་ལམ་དུ་འགྲོ་བར་
བྱིན་གྱིས་བརླབ་ཏུ་གསོལ། ཞེས་པ་འདིའི་དོན་བློ་ལྡོག་རྣམ་པ་བཞི་ལ་སོགས་པས་རྒྱུད་
སྦྱངས་ཤིང་བློ་ཆོས་སུ་འགྲོ་ནས། ཆོས་བསྒྲུབས་འོང་བ་དེ་ཆོས་མིན་གྱི་བསམ་པ་དང་རྟོག་
པ། ལུང་མ་བསྟན་པ་དང་ཇི་མི་སྙམ་པ་ལ་སོགས་པར་འགྱུར་མ་སོང་བ་བྱང་ཆུབ་ཀྱི་ལམ་དུ་
66



གྲུབ་མཆོག་བླ་མའི་ཞལ་ལུང་།
འགྲོ་བའི་རྒྱུ་རུ་འགྲོ་བར་བྱིན་གྱིས་བརླབ་ཏུ་གསོལ་གསུངས་པ་རེད། ལམ་འཁྲུལ་པ་སེལ་
བར་བྱིན་གྱིས་བརླབ་ཏུ་གསོལ་ཟེར་དུས། གསུང་རྒྱུན་ལ་འདི་འདྲ་ཞིག་ཡོད་པ་རེད། བློ་
ལྡོག་རྣམ་བཞི་ནས་མགོ་བཟུང་སྔོན་འགྲོ་འཇོག་པ་དང་གནས་འགྱུ་རིག་གསུམ་ནས་བཟུང་
སྟེ་ཕྱག་ཆེན་སྒོམ་དུས་རྩེ་གཅིག་གི་མཐའ་སྤྲོས་བྲལ་ལ་ཐུག་གི་བར་ཚུན་ཆད་ལ་ལམ་
འཁྲུལ་པ་སེལ་བར་བྱིན་གྱིས་བརླབ་ཏུ་གསོལ་ཟེར་རྒྱུ་དེ་ཡིན་གསུངས། སྤྲོས་བྲལ་ཡན་
ཆད་ལ་འཁྲུལ་པ་ཡེ་ཤེས་སུ་འཆར་བར་བྱིན་གྱིས་བརླབ་ཏུ་གསོལ་ཟེར་རྒྱུ་དེ་འདྲ་རེད་ཅེས་
ཞལ་རྒྱུན་ལ་གསུངས་པ་རེད། དེ་མ་གཏོགས་གཞན་དག་རྣམས་ལ་མི་གོ་རྒྱུ་ཅི་ཡོད་པ་མ་
རེད། དེའི་འཕྲོ་ནས་སྐྱབས་སེམས་རེད། ད་ཅིའི་གོང་གི་དེ་སྐྱབས་འགྲོ་བསྡུས་པ་རེད། ད་
སྐྱབས་འགྲོ་རྒྱས་པ་རེད། ཕྱོགས་བཅུར་བཞུགས་པའི་བླ་མ་དང་། །སངས་རྒྱས་བྱང་ཆུབ་
སེམས་དཔའ་ཆེ། །ཡི་དམ་དཔའ་བོ་རྣལ་འབྱོར་ཚོགས། །ཐམས་ཅད་བདག་ལ་དགོངས་སུ་
གསོལ། །ཞེས་ཚོགས་ཞིང་ཡས་ན་ཡོད་པ་ཁྱེད་རྣམ་པ་ཐམས་ཅད་བདག་ལ་དགོངས་སུ་
གསོལ་ཞེས། ཐུགས་ཀྱིས་དགོངས། སྙན་གྱིས་གསན། སྤྱན་གྱིས་གཟིགས་སུ་གསོལ་ཞེས་
དགོངས་གསོལ་ཞུ་བ་རེད། ཉི་མ་དེ་རིང་ནས་བཟུང་སྟེ། འཁོར་བའི་གནས་ན་སྐྱབས་དང་
བྲལ་ཞིང་མགོན་མེད་པ། སྡུག་བསྔལ་གྱི་ནང་ན་འཁྱམས་ནས་ཡོད་པ་བདག་ཇི་སྲིད་བྱང་
ཆུབ་སྙིང་པོ་མ་ཐོབ་ཀྱི་བར་དུ། འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་འདི་ལས་བདག་
དང་མར་གྱུར་འགྲོ་བ་ཐམས་ཅད་བསྒྲལ་བར་བྱ་བའི་ཆེད་དུ། རྐང་གཉིས་གཙོ་བོ་སྐུ་གསུམ་
བདག །བཅོམ་ལྡན་འདས་ལ་སྐྱབས་སུ་མཆི། །འདོད་ཆགས་བྲལ་ཞིང་མྱ་ངན་འདས། །ཞི་
བའི་ཆོས་ལ་སྐྱབས་སུ་མཆི། །ཚོགས་ཀྱི་མཆོག་གྱུར་ས་ལ་བཞུགས། །ཕྱིར་མི་ལྡོག་ལ་
སྐྱབས་སུ་མཆི། །ཞེས་དཀོན་མཆོག་གསུམ་རེད། སངས་རྒྱས་ཀུན་གྱི་རང་བཞིན་སྐུ། །བླ་
མ་མཆོག་ལ་སྐྱབས་སུ་མཆི། །དངོས་གྲུབ་སྟེར་བའི་ཡི་དམ་ལྷ། །དཀྱིལ་འཁོར་ལྷ་ལ་སྐྱབས་
སུ་མཆི། །དཔའ་བོ་དང་ནི་རྣལ་འབྱོར་མ། །མཁའ་འགྲོའི་ཚོགས་ལ་སྐྱབས་སུ་མཆི། །ཞེས་རྩ་
བ་གསུམ་རེད་ལ། སྟོང་ཉིད་སྙིང་རྗེ་དབྱེར་མེད་པ། །གཉུག་མའི་སེམས་ལ་སྐྱབས་སུ་མཆི། །
6



ཕྱག་ཆེན་སྔོན་འགྲོའི་ཁྲིད་ཡིག
ཞེས་དོན་དམ་པའི་སྐྱབས་འགྲོ་རེད། བདག་གི་ལུས་ངག་ཡིད་གསུམ་གྱིས། །སྔོན་ཆད་དམ་
དེ་སྔ་ཡན་ཆད་ལ་སྡིག་པ་བགྱིས་ཚད་ཐམས་ཅད་ཚོགས་ཀྱི་ཞིང་མཆོག་ཁྱེད་རྣམ་པའི་སྤྱན་
སྔར་བཤགས། ད་ཕྱིན་ཆད་སྡིག་པ་འདི་ལྟ་བུ་མི་བགྱིད་པ་ཁྱེད་རྣམ་པའི་མདུན་ལ་དམ་
བཅའ་དང་སྡོམ་སེམས་ལེན་པ་ཡིན་པས། སླན་ཆད་སྡིག་ལས་ལྡོག་པར་བགྱི། །ཞེས་ཕྱིན་
ཆད་སྡོམ་སེམས་མེད་ན་མི་འདག་པས། །ཞེས་པ་ལྟར་སྡིག་པ་བཤགས་དུས་ཕྱིན་ཆད་ཀྱི་
སྡོམ་སེམས་མེད་ན་སྡིག་པ་བཤགས་པ་ཁོ་ནས་འདག་མི་ཐུབ་གསུངས་པ་རེད། དེས་ན་
སླན་ཆད་སྡིག་ལས་ལྡོག་པར་བགྱི། །ཞེས་གསུངས། དེང་ནས་ཁྱེད་ཀྱི་འབངས་སུ་མཆི། །
ཞེས་དེ་རིང་ནས་བཟུང་སྟེ་ང་དཀོན་མཆོག་གསུམ་པོའི་འབངས་སུ་ཁས་ལེན་པ་ཡིན། ཁྱེད་
རྣམ་པའི་སྐྱབས་འོག་ལ་འཛུལ་བ་ཡིན་ཟེར། ཁྱེད་ཀྱི་བསླབ་བྱར་རྗེས་སུ་སློབ། །ཅེས་
དཀོན་མཆོག་གསུམ་པོས་བཀའ་ཇི་ལྟར་བསྩལ་ཞིང་བསླབ་བྱ་ཇི་ལྟར་གནང་ནའང་དང་དུ་
ལེན་ནས་རང་གཞན་སེམས་ཅན་ཐམས་ཅད་ཀྱི་དོན་བསྒྲུབ་རྒྱུ་ཡིན་ཟེར། ཁྱེད་ཀྱི་བཀའ་
གང་དང་གང་ཡིན་ནའང་བཀའ་དེ་ལས་ཅུང་ཟད་ཙམ་ཡང་མི་འདའ་བས་ན། ཁྱེད་རྣམ་པས་
བྱང་ཆུབ་སྙིང་པོའི་བར་དུ་དུས་དང་རྣམ་པ་ཀུན་ཏུ་བསྐྱབ་ཏུ་གསོལ་ཟེར། ད་ལྟ་སྐྱབས་འགྲོ་
དེའི་གོ་དོན་དེ་རེད། འདོན་རྒྱུ་ངེད་ཅག་གིས་རྟག་པར་འདོན་འདུག་པ་རེད། བསམ་བློ་ཅི་
གཏོང་གི་མ་རེད་མ་གཏོགས་གོ་བ་མི་ལོན་པ་ཞིག་གཏན་ནས་མ་རེད། བསམ་བློ་གཏོང་མི་
དཀོན་པོ་རེད། དེ་ལྟར་སྐྱབས་འགྲོ་ཚར་གཅིག་འདོན། ད་ཚོགས་ཞིང་དེ་དག་གི་སྤྱན་སྔར་
བྱང་ཆུབ་མཆོག་ཏུ་སེམས་བསྐྱེད་པ་སེམས་བསྐྱེད་ཀྱི་སྡོམ་པ་ལེན་དགོས་པ་རེད། ཇི་ལྟར་
དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་ལྟར། །དེ་བཞིན་བླ་མེད་བྱང་ཆུབ་
སེམས། །དམ་པ་བདག་གིས་བསྐྱེད་པར་བགྱི། །ཞེས་དུས་གསུམ་དུ་གཤེགས་ཤིང་
བཞུགས་པའི་སངས་རྒྱས་ཐམས་ཅད་ཀྱིས་བྱང་ཆུབ་མཆོག་ཏུ་ཐུགས་ཇི་ལྟར་བསྐྱེད་ཡོད་ན།
ངས་ཀྱང་དེའི་རྗེས་སུ་སློབ་ནས་བྱང་ཆུབ་མཆོག་ཏུ་སེམས་བསྐྱེད་པ་ཡིན་ཟེར། ཚུལ་ཁྲིམས་
ཀྱི་ནི་བསླབ་པ་དང་། །དགེ་བའི་ཆོས་ནི་སྡུད་པ་དང་། །སེམས་ཅན་དོན་བྱེད་ཚུལ་ཁྲིམས་
(5S



གྲུབ་མཆོག་བླ་མའི་ཞལ་ལུང་།
གསུམ། །ཞེས་ཚུལ་ཁྲིམས་ཀྱི་བསླབ་པ་དང་། དགེ་བ་ཆོས་སྡུད་ཀྱི་ཚུལ་ཁྲིམས། སེམས་
ཅན་དོན་བྱེད་ཀྱི་ཚུལ་ཁྲིམས་གསུམ་པོ་ཐམས་ཅད་བདག་གིས་བརྟན་པོར་བཟུང་རྒྱུ་ཡིན།
བླ་ན་མེད་པའི་བྱང་ཆུབ་སེམས། །དམ་པ་བདག་གིས་བསྐྱེད་བགྱིས་ནས། །ཞེས་དེ་ལྟར་
སྨོན་པ་དང་འཇུག་པའི་བྱང་ཆུབ་ཀྱི་སེམས་གཉིས་བསྐྱེད་ནས་སེམས་ཅན་ཐམས་ཅད་ཀྱི་
དོན་མཛད་པའི་ཕྱིར་དུ་བདག་གིས་བྱང་ཆུབ་སེམས་དཔའི་སྡོམ་པ་ཐམས་ཅད་ཚོགས་ཞིང་
གི་ལྷ་ཚོགས་ཁྱེད་རྣམ་པའི་མདུན་ནས་བཟུང་བ་ཡིན་ཟེར། འཁོར་བའི་སྡུག་བསྔལ་ལས་མ་
བསྒྲལ་བ་ཐམས་ཅད་བདག་གིས་འཁོར་བ་སྡུག་བསྔལ་གྱི་རྒྱ་མཚོ་ལས་བརྒལ་ཏེ་བྱང་ཆུབ་
མཆོག་གི་སྐམ་ས་ལ་ངས་འདྲེན་རྒྱུ་ཡིན་ཞེས་དང་། མ་གྲོལ་བ་རྣམས་བདག་གིས་སྒྲོལ། །
ཞེས་འཁོར་བའི་འཆིང་བ་ལས་མ་གྲོལ་བར་སྲིད་པའི་འཆིང་བས་བསྡམས་ནས་ཡོད་པ་
ཐམས་ཅད་བདག་གིས་ཡོངས་སུ་སྒྲོལ་རྒྱུ་ཡིན་ཞེས་དང༌། དབུགས་མ་ཕྱིན་པ་དབུགས་
དབྱུང་ཞིང་། །ཞེས་ལམ་གོལ་བ་དང་དམན་པ་སོགས་ལ་གོལ་སོང་བ་དབུགས་མ་ཕྱིན་པ་
ཐམས་ཅད་བདག་གིས་ཡང་དག་པའི་ལམ་ལ་དབུགས་འབྱིན་པར་བགྱིད་རྒྱུ་ཡིན་ཟེར། དེ་
དག་བྱང་ཆུབ་མཆོག་ཏུ་སེམས་བསྐྱེད་པ་རེད། དེས་སྐྱབས་འགྲོ་དང་སེམས་བསྐྱེད་ཐམས་
ཅད་ཚར་ནས། ད་ཅིའི་དོན་དྲུག་པ་སྐྱབས་འགྲོའི་ཚོགས་ཞིང་དེ་དག་བསྡུ་རིམ་བྱེད་རྒྱུའི་
དོན་རེད། དྲུག་པ་བསྡུ་རིམ་དོན་དམ་གྱི་སྐྱབས་འགྲོར་མཉམ་པར་འཇོག་པ་ནི། སྐྱབས་
ཡུལ་བར་རྣམས་མདུན་གྱི་ལྷ་ལ་ཐིམ། །ཞེས། འོག་གི་ཆོས་སྐྱོང་སྲུང་མ་དང་ནོར་ལྷ་ལ་
སོགས་པ་བར་མཚམས་ལ་ཡོད་པ་ཐམས་ཅད་རུག་གཅིག་གིས་མདུན་གྱི་ཡི་དམ་ལྷ་ཚོགས་
ལ་ཐིམ། གཡས་སྐོར་ཚུལ་གྱིས་རིམ་པས་འདུས་པ་ནི། །ཞེས་ཡི་དམ་གྱི་ལྷ་ཚོགས་དེ་ཐམས་
ཅད་གཡས་ཀྱི་སངས་རྒྱས་རྣམས་ལ་ཐིམ། སངས་རྒྱས་ཐམས་ཅད་རྒྱབ་ཀྱི་དམ་པའི་ཆོས་ལ་
ཐིམ། དེ་གཡོན་གྱི་འཕགས་པའི་དགེ་འདུན་ལ་ཐིམ། དེ་རིང་བརྒྱུད་དང་རིས་མེད་ཀྱི་བླ་མ་
རྣམས་ལ་ཐིམ། དབུས་ཀྱི་རིས་མེད་བླ་མ་དེ་བརྒྱུད་པ། །ཞེས་ཕྱི་སྐོར་རིས་མེད་ཀྱི་བླ་མ་
རྣམས་ནང་ལ་ཡོད་པའི་རིང་བརྒྱུད་ཀྱི་བླ་མ་རྣམས་ལ་ཐིམ། དེ་དབུས་ཀྱི་ཐོ་བརྩེགས་ཉེ་
6)



ཕྱག་ཆེན་སྔོན་འགྲོའི་ཁྲིད་ཡིག་
བརྒྱུད་ཕྱག་ཆེན་བརྒྱུད་པ་ལ་ཐིམ། དེ་རྣམས་ཡས་མར་འོད་ཞུ་བླ་མར་འདུས། །ཞེས་མོས་
གུས་གདུང་ཤུགས་དྲག་པོས་གསོལ་བ་བཏབ་པའི་རྐྱེན་གྱིས་ཡས་ནས་མར་རྡོ་རྗེ་འཆང་ཏིལ་
ལི་ལ་ཐིམ། ཏིལ་ལི་ནཱ་རོ་ལ་ཐིམ། ནཱ་རོ་མར་པ་ལ་ཐིམ་ནས་རིམ་པས་ཕྱིར་བསྡུས་ཏེ།
མཐར་དེ་ཐམས་ཅད་རྩ་བའི་བླ་མ་རྡོ་རྗེ་འཆང་གཅིག་པོ་ལ་ཐིམ། རྩ་བའི་བླ་མ་རྡོ་རྗེ་འཆང་
དེ་སྐྱབས་གསུམ་ཀུན་འདུས། རྩ་གསུམ་ཀུན་འདུས། སངས་རྒྱས་ཐམས་ཅད་ཀྱི་སྐུ་གསུང་
ཐུགས་རྡོ་རྗེ་མི་ཟད་རྒྱན་འཁོར་ལྔ་ཕྲག་ལྔ་ཡི་བདག་ཉིད་ཅན། ཀུན་འདུས་ནོར་བུའི་ལུགས་
ཀྱི་བླ་མ་དེ་འདྲ་ཡིན་བསམ་པའི་མོས་པ་བསྐྱེད། རྩ་བའི་བླ་མ་ལ་རང་གི་མོས་གུས་ཀྱིས་
གསོལ་བ་བཏབ་པས་བླ་མ་དེ་རང་གི་ལུས་ལ་ཚུར་ཐིམ། བླ་མའི་སྐུ་གསུང་ཐུགས་ཀྱི་ཡོན་
ཏན་དང་བྱིན་རླབས་ཐམས་ཅད་རང་ལ་ཐིམ་ནས་རང་གི་ལུས་ངག་ཡིད་གསུམ་གྱི་སྒྲིབ་པ་
ཐམས་ཅད་བྱང་། དབང་དང་བྱིན་རླབས་ཐམས་ཅད་ཐོབ། རང་དང་བླ་མ་དགོངས་སྤྱོད་
མཉམ་ནས་བྱིན་གྱིས་བརླབས་ཐལ་བསམ་རྒྱུ། ལུས་ངག་ཡིད་གསུམ་རྣམ་དབྱེར་མེད་པའི་
གཤིས། །རང་རིག་ཡེ་ཤེས་དོན་གྱི་སྐྱབས་འགྲོ་མཆོག །ཅེས་དེའི་ངང་ལ་ཅམ་གྱིས་བཞག་
པས་རང་རིག་ཡེ་ཤེས་དོན་གྱི་སྐྱབས་འགྲོ་མཆོག་ཅེས་གསུངས་པ་དོན་གྱི་སྐྱབས་འགྲོ་ཡིན་
གསུངས། དེའི་ངང་ནས། དགེ་བ་འདི་ཡིས་མྱུར་དུ་བདག །དཔལ་ལྡན་བླ་མ་འགྲུབ་གྱུར་
ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །ཅེས་དགེ་བསྔོ་དང་
སྨོན་ལམ་ཤིས་བརྗོད་བཅས་བྱེད། དེ་ཡིས་ཐུན་གཅིག་སོང་བ་རེད། ཐུན་གཉིས་པ་དང་།
གསུམ་པ་ཡང་དེ་ལྟར་དུ་བསྡམ། ཐུན་བཞི་པ་ལ་བསྡུ་རིམ་ཚར་བ་དང་རང་གི་སྤྱི་བོར་པཾ་
ལས་པདྨ་དཀར་པོ་ཞེས་རྡོར་སེམས་ནས་བཟུང་སྟེ་མཎྜལ་དང་བླ་མའི་རྣལ་འབྱོར་བཅས་
འདོན་བྱ་སྒོམ་རིམ་ཐམས་ཅད་མཐར་དབྱུང༌། དེ་ཡིས་སྐྱབས་འགྲོའི་སྒོམ་རིམ་གྱི་ཁྲིད་
རྫོགས་པ་རེད། དེ་འདྲ་ཁ་སྐོང་དང་བཅས་ཏེ་འགྲུབ་དགོས་པ་རེད། ཕྱག་འཚལ་བའི་སྐབས་
གཅིག་པུ་མ་ཡིན་པར་ཐུན་ག་རེ་ཡིན་ནའང་ཐུན་ཐམས་ཅད་ཀྱི་མགོ་ལ། དང་པོ་ཐུན་བསྡམ་
དུས་དབྱངས་གསལ་རྟེན་སྙིང་ཡིག་བརྒྱ་བཅས་འདོན་དགོས། ཡིག་བརྒྱ་མ་བཏོན་ནའང་
()



གྲུབ་མཆོག་བླ་མའི་ཞལ་ལུང་།
ཆོག་གསུངས་པ་རེད། གང་ལྟར་ཐུན་བསྡམ་དུས་དབྱངས་གསལ་བྱེད་རྟེན་འབྲེལ་སྙིང་པོ་
རྣམས་ཚར་བདུན་རེ་དང་། གསུམ་རེ་གང་ཡིན་ན་ངག་བྱིན་རླབས་དང་སྦྲག་སྟེ་ངག་བསྡམ་
ཞིང་ངག་གཅོད་དགོས་པ་རེད། ཐུན་གྲོལ་སྐབས་དབྱངས་གསལ་ཡིག་བརྒྱ་རྟེན་སྙིང་དང་
བཅས་པ་འདོན་ནས་ངག་གྲོལ་དགོས་པ་རེད། དེ་མིན་ཁ་བརྡ་སྐད་ཆ་བྱེད་ཞོར་འགྲོ་ཞོར་
འདུག་ཞོར་གྱིས་སྔོན་འགྲོ་བཞག་ལེ་ཡིན་ཟེར་ནས་འགྲོ་ཞོར་འདུག་ཞོར་ཕྱག་དང་འགྲོ་ཞོར་
འདུག་ཞོར་ཡིག་བརྒྱ་གསོག་པ་དེ་འདྲ་འབུམ་ཐེར་སོང་རུང་སྔོན་འགྲོའི་གོ་མི་ཆོད་གསུངས་
མཐའ་གཅིག་ཏུ་དགག་མཛད་ལེ་རེད། ཡིན་ན་ཡང་ཁྱིམ་པ་ཕོ་མོ་འདྲ་མཚམས་ལ་འདུག་
རྒྱུའི་སྐལ་པ་དམན་པ་རྣམས་ཀྱིས་ནི་དེ་འདྲ་བྱེད་ནས་སྔོན་འགྲོ་འབུམ་བཞི་ཞིག་བཞག་
ནའང་དགོས་པ་ཆེན་པོ་ཡོད་པ་རེད། མཐའ་གཅིག་ཏུ་བྱིན་རླབས་དང་ཕན་ཡོན་མེད་པ་འོང་
འགྲོ་བ་མ་རེད། དེ་བས་མཐའ་གཅིག་ཏུ་མི་ཆོག་རྒྱུ་ཡང་མ་རེད་གསུངས་ནས་དགེ་བསྔོ་
སྨོན་ལམ་བཅས་གྲོལ་ལོ། །
ཡང་ནམ་མཁའ་དང་མཉམ་པའི་སེམས་ཅན་བདུད་ཀྱི་ཆུ་བོ་བཞི་ལས་མ་བརྒལ་
བ་རྣམས་ལ་ཚད་མེད་པའི་སྙིང་རྗེ་ཆེན་པོས་ཀུན་ནས་བསླངས་ཏེ། བདག་གིས་རྣམ་པ་
ཐམས་ཅད་མཁྱེན་པ་ཟུང་འཇུག་རྡོ་རྗེ་འཆང་གི་གོ་འཕང་རིན་པོ་ཆེ་ལ་དུས་མྱུར་བ་ཉིད་དུ་
ཅི་ནས་ཀྱང་འགོད་པར་བགྱིའོ། སྙམ་པའི་ལྷག་པའི་བསམ་པ་རྣམ་པར་དག་པའི་ཐུགས་
བསྐྱེད་པ་སྔོན་དུ་འགྲོ་བས། ཆོས་གསན་པའི་ཀུན་སློང་དང་ཀུན་སྤྱོད་ཐམས་ཅད་བཅོས་ཏེ་
ཚུལ་བཞིན་དུ་ལེགས་པར་གསན་འཚལ། དེ་ལ་ད་རེས་གང་ཞིག་གསན་པར་བྱ་བའི་ཆོས་
ཀྱི་རིམ་པ་ནི། ཕྱག་རྒྱ་ཆེན་པོ་ལྷན་ཅིག་སྐྱེས་སྦྱོར་གྱི་ཁྲིད་ཀྱི་རིམ་པ་ལས། ད་ལྟ་སྔོན་འགྲོའི་
ཁྲིད་སྐབས་སུ་བབས་པ་སྟེ། དེ་ལ་ཡང་ཐུན་མོང་གི་སྔོན་འགྲོས་བློ་ལེགས་པར་བཀོལ་བའི་
ཁྲིད་ཀྱི་རིམ་པ་བློ་ལྡོག་རྣམ་པ་བཞིའི་དོན་རྣམས་གོང་དུ་ཞུས་ཟིན་ནས། ད་ཐུན་མོང་མ་
ཡིན་པའི་སྔོན་འགྲོས་རྒྱུད་རྣམ་པར་སྦྱོང་བའི་རིམ་པ་ལ། ནང་པ་སངས་རྒྱས་པའི་གྲལ་དུ་



ཕྱག་ཆེན་སྔོན་འགྲོའི་ཁྲིད་ཡིག
ཚུད་པར་བྱེད་པ་སྐྱབས་འགྲོའི་ཁྲིད། ཐེག་པ་ཆེན་པོའི་གྲལ་དུ་ཚུད་པར་བྱེད་པ་ལ་བྱང་ཆུབ་
མཆོག་ཏུ་སེམས་བསྐྱེད་པའི་རིམ་པ། སྐྱབས་འགྲོ་ཕྱག་འཚལ་བའི་རིམ་པ་དང་བཅས་པ་
སྔོན་དུ་སོང་ནས། ད་ལམ་སྐབས་སུ་བབ་པ་བྱང་ཆུབ་མཆོག་གི་འགལ་རྐྱེན་སྡིག་སྒྲིབ་སྦྱོང་
བར་བྱེད་པ་རྡོ་རྗེ་སེམས་དཔའི་སྒོམ་བཟླས་ཀྱི་ཁྲིད་དེ། དེ་ཡང་བྱང་ཆུབ་མཆོག་གི་ལམ་
ལ་གཞོལ་བར་འདོད་པ་རྣམས་ལ་བྱང་ཆུབ་མཆོག་སྒྲུབ་པའི་འགལ་རྐྱེན་གྱི་མཐར་ཐུག་ནི་
སྡིག་སྒྲིབ་ཉེས་ལྟུང་བག་ཆགས་དང་བཅས་པ་ཡིན་པས། དེ་ཉིད་སྦྱོང་བར་བྱེད་པའི་ཐབས་
ཀྱི་རིམ་པ་སྔོན་དུ་འགྲོ་བ་གལ་ཆེ་སྟེ། དཔེར་ན་ཞིང་ལ་ཆུ་འདྲེན་པའི་སྔ་རོལ་དུ་ཡུར་བ་གད་
བསལ་ཏེ། རྡོ་དང་བོང་བ་རྩྭ་ལ་སོགས་པ་ཐམས་ཅད་བསལ་ནས་ཆུ་འབབ་ཆོག་ཆོག་ཏུ་
བཟོས་ནས་གཟོད་ཆུ་བཏང་ན་གང་དུ་གཏོང་སའི་དམིགས་ས་དེ་ན་ཆུ་དེ་ཐལ་བྱུང་གིས་འགྲོ་
ཐུབ་པ་ཡིན་། དཔེ་དེ་བཞིན་དུ་བྱང་ཆུབ་མཆོག་ལ་གཞོལ་བར་འདོད་པ་རྣམས་ཀྱིས་དང་པོ་
བྱང་ཆུབ་མཆོག་གི་ལམ་གྱི་འགལ་རྐྱེན་ཉམས་ཆག་སྡིག་སྒྲིབ་ཐམས་ཅད་མ་སྦྱངས་ན། བྱང་
ཆུབ་མཆོག་གི་ལམ་ལ་འགྲོ་བར་གེགས་དང་བར་ཆད་འབྱུང་བའི་ཉེན་ཡོད། དེའི་ཕྱིར་ཐོག་
མར་འགལ་རྐྱེན་སྡིག་སྒྲིབ་སྦྱོང་བར་བྱེད་པ་རྡོ་རྗེ་སེམས་དཔའི་སྒོམ་བཟླས་འདིས་རང་གི་
རྒྱུད་ཀྱི་སྡིག་སྒྲིབ་ཉམས་ཆག་ཉེས་ལྟུང་ཐམས་ཅད་སྦྱངས་ནས། ཡུར་བ་གད་བསལ་བ་ལྟ་
བུ་བྱས་ན། རྗེས་མ་བྱང་ཆུབ་མཆོག་གི་ལམ་གང་དང་གང་བསྒྲུབས་ནའང་དེ་དང་དེའི་རྒྱུར་
སྨིན་ངེས་པ་ཅན་ཡོང་བ་རེད། དེས་ན་བྱང་ཆུབ་སྒྲུབ་པའི་འགལ་རྐྱེན་སྦྱོང་བར་བྱེད་པ་རྡོ་རྗེ་
སེམས་དཔའི་སྒོམ་བཟླས་འདི་ཧ་ཅང་གལ་ཆེ་བའི་རྒྱུ་མཚན་དེ་འདྲ་ཡིན་གྱི་གདའ། ད་ལམ་
རྡོར་སེམས་སྒོམ་བཟླས་ཀྱི་ཁྲིད་ཉུང་དུ་རགས་བསྡུས་ཙམ་ཞིག་འདེབས་པར་བྱེད་པ་ལ།
ཕྱག་དང་སྐྱབས་འགྲོ་སྔོན་དུ་སོང་ཟིན་པའི་གང་ཟག་གིས་མཚམས་ཐོག་དེ་མ་ཐག་པ་ནས།
རྡོ་རྗེ་སེམས་དཔའི་སྒོམ་བཟླས་འདི་བྱེད་རྒྱུ་ཧ་ཅང་གལ་ཆེ་བ་རེད། ངས་ཁར་སང་སྔོན་
དུའང་རོབ་ཙམ་ཞིག་ཞུས་པ་ཡིན། སྔོན་འགྲོའི་ཆོས་བཞི་པོ་འདི་ཚད་ལྡན་ཞིག་བཞག་ན་
གདན་ཐོག་གཅིག་ལ་གཞོག་དགོས། བྱ་བ་གཞན་གྱིས་བར་མ་ཆོད་པར་མཚམས་ལ་འདུག་
༼5



གྲུབ་མཆོག་བླ་མའི་ཞལ་ལུང༌།
ནས་མཚམས་ཐོག་གཅིག་ལ་ཞོག་དགོས་རྒྱུ་དེ་འདྲ་རེད། གལ་ཏེ་དེ་ལྟར་མིན་ན་ཡང་སྐྱབས་
འགྲོ་རྡོར་སེམས་མཎྜལ་བླ་མའི་རྣལ་འབྱོར་བཞི་ཡོད་པའི་ནང་ནས། སྐྱབས་འགྲོ་དང་རྡོར་
སེམས་གཉིས་གཞོག །དེ་ནས་མཚམས་བྱེད། ཡང་མཚམས་ཐོག་གཅིག་ལ་མཎྜལ་དང་བླ་
མའི་རྣལ་འབྱོར་གཉིས་བཞག་ན་ཡང་རུང་བ་ཙམ་རེད། མ་མཐའ་ན་ཡང་དང་པོ་ཕྱག་འབུམ་
ཐེར་དེ་ཁ་ཚང་ཞིག་བྱེད། དེ་ནས་མཚམས་བྱེད་དགོས་ཐུག་ན་བར་མཚམས་བྱ། དེ་ནས་
ཡིག་བརྒྱ་གསོག །ཡིག་བརྒྱ་དེ་ཡང་ཁ་ཚང་ཞིག་བྱེད། དེ་ནས་ཡང་བར་མཚམས་གཅོད་
དགོས་ཐུག་ན་གཅོད། མཎྜལ་ཡང་དེ་བཞིན་དུ་རེད། བླ་མའི་རྣལ་འབྱོར་ལ་ཡང་དེ་རེད། དེ་
ལྟར་རེ་རེར་གྲངས་ཚང་བ་ཞིག་གིས་མཚམས་ཀྱི་ཐུན་གཅོད་རྒྱུ་མ་གཏོགས། གྲངས་མ་ཚང་
བ་ཁྲི་དྲུག་བདུན་དང་བརྒྱད་ཙམ་སོང་ཚར་དུས་ཡང་མཚམས་བྱེད། ཡང་དེའི་རྔ་མ་རྗེས་ནས་
འཕུད། ཁྲི་གཉིས་གསུམ་ཞིག་གིས་ཡར་ཁ་བསྐང་བ་དེ་འདྲ་བྱས་ན་སྔོན་འགྲོ་མཚན་ཉིད་
པ་བཞག་པའི་གོ་མི་ཆོད་གསུངས། ཡང་འགྲོ་ཞོར་འདུག་ཞོར་གྱིས་སྐྱབས་འགྲོ་གསོག །ཟ་
ཞོར་ལས་ཞོར་གྱིས་ཡིག་བརྒྱ་བསག་པ་དེ་འདྲས་ནམ་ཞིག་འབུམ་ཐེར་ཞིག་གི་གྲངས་ལོང་
བ་ན་ངས་སྔོན་འགྲོ་ཞོག་ཚར་ཟེར། དེ་འདྲ་བྱས་ན་དེ་ཡིས་སྔོན་འགྲོའི་གོ་མི་ཆོད་ཅེས་ངེད་
ཅག་གི་བླ་མ་རྣམས་ཀྱིས་ཁ་ཚོན་གཅོད་ནས་གསུངས་པ་རེད། སྔོན་འགྲོ་རབ་ཏུ་གྱུར་ན་
གདན་ཐོག་གཅིག་ལ་འགྲུབ་པར་བྱེད་རྒྱུ་དང་དེ་མིན་ནའང་རང་རང་སོ་སོར་གྲངས་གསོག་
དགོས་པ་རེད། ད་རེས་སྐབས་སུ་བབས་པ་ཕྱག་དང་སྐྱབས་འགྲོ་ཞོག་ཟིན་པའི་ཕྱིར་ཉིན་
ནས་བཟུང་སྟེ། རྡོ་རྗེ་སེམས་དཔའི་སྒོམ་བཟླས་ལ་འཇུག་དགོས་པ་རེད།
༢༽སྡིག་སྒྲིབ་སྦྱོང་བར་བྱེད་བ་རྡོ་རྗེ་སེམས་དཔའི་སྒོམ་བཟླས།
རྡོ་རྗེ་སེམས་དཔའི་སྒོམ་བཟླས་འདི་ལ་ནང་གསེས་ཀྱི་དོན་ལྔ་ཡོད། དེ་ལྔ་ཡི་ནང་
གི་དང་པོ་བསྐྱེད་ཆོག་ཡིན། བསྐྱེད་ཆོག་ལ་རང་གི་ལུས་འདི་ཐ་མལ་དུ་གནས་པའི་སྤྱི་བོར་
ཡི་གེ་པཾ་ཡིག་དཀར་པོ་ཡོངས་སུ་གྱུར་པ་ལས་པདྨ་དཀར་པོ་འདབ་མ་བརྒྱད་པ་ཞིག་གསལ་



ཕྱག་ཆེན་སྔོན་འགྲོའི་ཁྲིད་ཡིག་
བཏབ། དེ་ཡི་ལྟེ་བའི་ཟེའུ་འབྲུ་ཁེབས་པའི་ཚད་ཀྱི་ཟླ་བའི་དཀྱིལ་འཁོར་ཞིག་བསྒོམ།
འདིའི་སྐབས་སུ་ཞལ་རྒྱུན་འདི་འདྲ་ཞིག་གསུང་མྱོང་བ་དེ་ང་རང་གི་ཡིད་ལ་གདལ། ཟླ་བའི་
དཀྱིལ་འཁོར་འདི་སྒོམ་དུས་བག་ལེབ་འདྲ་ལེབ་ལེབ་ཞིག་སྒོམ་པ་མ་རེད། ཟླུམ་རིལ་ཞིག་
གད་གཉིས་བྱས་ནས་དེའི་གད་ཚལ་འདྲ་ཞིག་བསྒོམ་རྒྱུ་རེད་ཅེས་གསུངས་པ་ཞལ་རྒྱུན་ངོ་
མ་ཡིན། ཨ་ཡིག་དཀར་པོ་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་པདྨའི་ཟེའུ་འབྲུ་
ཁེབས་པའི་ཚད་ཀྱི་སྟེང་དུ། ཡི་གེ་ཧཱུྃ་ཡིག་དཀར་པོ་ལས་རྡོ་རྗེ་དཀར་པོ་རྩེ་ལྔ་པ། རྡོ་རྗེའི་ལྟེ་
བ་ལ་ཡི་གེ་ཧཱུྃ་ཡིག་གིས་མཚན་པ་ཞིག་གསལ་གདབ། དེ་ཡང་པདྨ་དང་ཟླ་བ་གཉིས་གདན་
རེད། དེའི་སྟེང་དུ་རྡོ་རྗེ་ཧཱུྃ་ཡིག་གིས་མཚན་པ་དེ་རྒྱུའི་ས་བོན་རེད། དེ་ནས་རྡོ་རྗེ་ཧཱུྃ་ཡིག་
གིས་མཚན་པ་གསལ་བཏབ་པ་དེ་ལས་འོད་ཟེར་གྱི་ཚོགས་དཔག་ཏུ་མེད་པ་འཕྲོས། ཕྱོགས་
བཅུའི་ཞིང་ན་བཞུགས་པའི་རྒྱལ་བ་སྲས་དང་བཅས་པ་ཐམས་ཅད་ལ་མཆོད་པ་བླ་ན་མེད་པ་
འབུལ། དེ་དག་རྣམས་ཀྱི་སྐུ་གསུང་ཐུགས་ཀྱི་དགྱེས་པ་བསྐྱེད། ཡང་སེམས་ཅན་ཐམས་
ཅད་ལ་འོད་དེ་ཕོག་པས་ཁམས་གསུམ་སེམས་ཅན་ཐམས་ཅད་ཀྱི་རྒྱུད་ལ་བག་ལ་ཉལ་
བསྡད་ཡོད་པའི་སྡིག་སྒྲིབ་བག་ཆགས་དང་བཅས་པ་ཐམས་ཅད་སྦྱངས། དེ་ཚར་དུས་འོད་
ཟེར་དེ་ཚུར་འདུས། རྡོ་རྗེའི་ལྟེ་བའི་ཧཱུཾ་ཡིག་ལ་ཐིམ། དེ་ནས་ཧཱུྃ་ཡིག་རྡོ་རྗེ་དང་བཅས་པ་
ཡོངས་སུ་གྱུར་པ་ལས་ངོ་བོ་རང་གི་དྲིན་ཅན་རྩ་བའི་བླ་མ་དེ་ཉིད་ཡིན་པ་ལ། རྣམ་པ་དཔལ་
ལྡན་རྡོ་རྗེ་སེམས་དཔའི་སྐུ་ཡི་རྣམ་པ་ཆེ་ཆུང་མི་ཚད་ཙམ་པ། སྐུ་མདོག་དཀར་པོ། ཞལ་
གཅིག་ཕྱག་གཉིས། གཡས་རྡོ་རྗེ་ཐུགས་ཀར་འཛིན་ཅིང་གཡོན་དྲིལ་བུ་འཛིན་པས་ཡུམ་ལ་
འཁྱུད་པ། དེའི་པང་དུ་ཡུམ་རྡོ་རྗེ་སྙེམ་མ་དཀར་མོ་གཡས་གྲི་གུག་དང་གཡོན་ཐོད་པ་འཛིན་
པས་ཡབ་ལ་འཁྱུད་པ། དེ་གཉིས་ཀའང་རུས་པ་དང་རིན་པོ་ཆེའི་རྒྱན་ཐམས་ཅད་ཀྱིས་
བརྒྱན་པ་ཞེས་རུས་པ་དང་རིན་པོ་ཆེ་གཉིས་ཀའི་རྒྱན་ཡོད་པ་ནི་རྡོ་རྗེ་སེམས་དཔའི་རྒྱན་གྱི་
ཁྱད་པར་རེད། རུས་པའི་རྒྱན་ཅི་འདྲ་ཡོད་ན།རུས་པའི་ཕྱག་རྒྱ་དྲུག་ཡོད་པ་རེད། རུས་པའི་
ཕྱག་རྒྱ་དྲུག་ནི་སྤྱི་བོར་རུས་པའི་འཁོར་ལོ། སྙན་ལ་རུས་པའི་སྙན་རྒྱན། མགུལ་པ་ལ་རུས་



གྲུབ་མཆོག་བླ་མའི་ཞལ་ལུང་།
པའི་མགུལ་རྒྱན། དཔུང་པ་ལ་དཔུང་གདུབ། ཕྱག་ལ་ཕྱག་གདུབ། ཞབས་ལ་ཞབས་གདུབ།
སྐེད་པ་ལ་རུས་པའི་སྐ་རགས། རུས་པའི་ཚངས་སྐུད་དང་བཅས་ཏེ་རུས་པའི་ཕྱག་རྒྱ་དྲུག །
རིན་པོ་ཆེའི་རྒྱན་བརྒྱད། ཅེས་དབུ་ལ་རིན་པོ་ཆེའི་རྩེ་བྲན། སྙན་ལ་རིན་པོ་ཆེའི་སྙན་རྒྱན།
མགུལ་ལ་རིན་པོ་ཆེའི་མགུལ་རྒྱན། མགྲིན་པ་ལ་ནུ་མའི་སྟེང་ནས་ཡར་བཀུག་བཞག་པ་སེ་
མོ་དོ། ལྟེ་བ་ནས་ཡར་བཀུག་བཞག་པ་དོ་ཤལ། དེ་ནས་རིན་པོ་ཆེའི་དཔུང་གདུབ། ཕྱག་
གདུབ། ཞབས་གདུབ། རིན་པོ་ཆེའི་པ་ཊས་མཛེས་པའི་རིན་པོ་ཆེའི་སྐེ་རགས་དང་བཅས་ཏེ་
རིན་པོ་ཆེའི་རྒྱན་བརྒྱད། ཡབ་ཡུམ་གཉིས་ཀ་ལ་རྒྱན་བརྒྱད་ཀྱིས་བརྒྱན་པ། ཡབ་ཀྱི་ཞབས་
གཉིས་རྡོ་རྗེ་སྐྱིལ་མོ་ཀྲུང་དང་ཡུམ་པདྨའི་སྐྱིལ་ཀྲུང་གིས་ཡབ་ཡུམ་སྙོམ་པར་ཞུགས་ནས་
བཞུགས་པ། དེ་ནས་དར་གྱི་སྟོད་གཡོགས། དར་གྱི་སྨད་གཡོགས། དར་གྱི་ཅོད་པན། དར་
གྱི་ཟི་ལྡིར། གར་གྱི་ཕུ་དུང་དར་དཔྱངས་དང་བཅས་པ་ལ་དར་གྱི་ཆས་གོས་ལྔ་ཟེར་བ་རེད།
རིན་པོ་ཆེའི་རྒྱན་བརྒྱད་དང་དེ་གཉིས་བསྡོམས་པས་ལོངས་སྤྱོད་རྫོགས་པའི་རྒྱན་ཆས་བཅུ་
གསུམ་ཞེས་གསུངས་པ་རེད། ལོངས་སྤྱོད་རྫོགས་སྐུ་ཡིན་ཚད་ལ་ལོངས་སྤྱོད་རྫོགས་པའི་
རྒྱན་ཆོས་བཅུ་གསུམ་ཞེས་དར་གྱི་ཆས་གོས་ལྔ་དང་། རིན་པོ་ཆེའི་རྒྱན་བརྒྱད་བཅས་བཅུ་
གསུམ་དེ་རེད། དེའི་སྟེང་དུ་རྡོ་རྗེ་སེམས་དཔའ་ལ་རུས་པའི་ཕྱག་རྒྱ་དྲུག་གིས་བརྒྱན་པ་དེ་
རེད། དེས་ན་སྔོན་འགྲོའི་རྡོ་རྗེ་སེམས་དཔའི་ཁྲིད་ཀྱི་སྐབས་ནས་དར་གྱི་ཆས་གོས་ལྔ་དང་
རིན་པོ་ཆེའི་རྒྱན་བརྒྱད་པོ་རྣམས་གསལ་བར་ཁྲིད་ནས་ངོ་སྤྲོད་པར་མཛད་པ་ཞལ་རྒྱུན་རེད།
དེ་ལ་དར་གྱི་སྟོད་གཡོགས་ཞེས་པ་ད་ལྟ་ལྷ་རྣམས་ལ་དར་དཔྱངས་བྲིས་བཞག་གདའ་བ་དེ་
རེད། དེ་འདི་ན་མདུད་པ་གཅིག་བརྒྱབ། འདི་ན་མདུད་པ་གཅིག་བརྒྱབ། དེའི་ནང་ན་ཕྱག་
གིས་འདོང་འོང་དུས་གར་གྱི་ཕུ་དུང༌། དེའི་སྣེ་མོ་མར་སོང་ནས་གཅིག་འཁྱོག་གཉིས་འཁྱོག་
ཕྱེད་དང་གསུམ་ཡར་འཁྱོག་བསྡད་པ་དེ་དར་དཔྱངས། དབུ་སྐྲ་ཕྱེད་ཡར་ཐོར་ཚུགས་སུ་
བཅིངས། རྡོ་རྗེ་སེམས་དཔའ་ལ་ཐོར་ཚུགས་སུམ་བརྩེགས་སུ་བཅིངས་པ་སྟེ། དེའི་རྩེ་ལ་
ཡིད་བཞིན་གྱི་ནོར་བུས་བརྒྱན་པ། དབུ་སྐྲ་ཕྱེད་རྒྱབ་ལ་ལྕང་ལོ་བྱས་ནས་གྲོལ་བསྡད་པ་དེ་



ཕྱག་ཆེན་སྔོན་འགྲོའི་ཁྲིད་ཡིག
འགེབ་སྤྱད་ད་ལྟ་ང་ཚོས་འཆམ་འཆམ་དུས་ལྟག་འཇའ་ཟེར་གྱི་ཡོད་པ་དེ་ལ་ཟི་ལྡིར་ཟེར།
སྨད་གཡོགས་ནི་སྤྱིར་བཏང་ལོངས་སྤྱོད་རྫོགས་པ་རྣམས་ལ་ང་ཚོའི་དོར་མ་ཞིག་གི་ཚུགས་
ཀ་འདྲ་ཡོད་པ་རེད། ཞབས་གཡས་གཡོན་ལ་རེ་རེ་བཞིན་འདོང་རྒྱུ་ཅན་རེད། དེ་ལ་ད་ལྟའི་
དོར་མ་འདྲ་ཤ་རྗེས་དོད་འདུག་པ་དེ་འདྲ་མ་རེད། དོར་མ་ལྷག་ལྷག་ཆེན་པོ་དེ་འདྲ་དམར་པོ་
ཞིག་རེད། དེ་ནས་དར་ཚོན་སྣ་ལྔ་སྡེབ་གཅིག་ཏུ་ཆུན་པོ་དཔྱངས་འོང་བའི་སྣེ་སྐུ་སྐྱེད་གཡས་
གཡོན་ལ་དྲངས། དར་ཚོན་སྣ་ལྔ་དེ་བརླ་ཡི་བར་ནས་ཕར་འཕངས། དེ་ནས་རིམ་པས་འདི་
འདྲ་བྱས་ནས་དཀྲིས་འོང་དུས་ཁྲ་དོད་སོང་བ་རེད། ལོངས་སྤྱོད་རྫོགས་སྐུའི་རྒྱན་ཆས་བཅུ་
གསུམ་ཟེར་ཚད་ལ་དེ་ཡོད་ལེ་རེད། དར་གྱི་པ་ཏི་ཁྲ་བོ་ཟེར་རྒྱུ་དེ་རྡོ་རྗེ་འཆང་། རྡོ་རྗེ་སེམས་
དཔའ། འཁོར་ལོ་བདེ་མཆོག་སོགས་ལ་ཡོད་པ་རེད། དེ་མ་གཏོགས་ལོངས་སྤྱོད་རྫོགས་
པའི་རྒྱན་ཆོས་ཐམས་ཅད་ལ་ཡོད་པ་མ་རེད། དེ་ནི་དབུ་ཡི་རྒྱབ་འདི་ནས་ཁྲ་ཁྲ་གོར་གོར་
ཞིག་གི་ངོས་ལ་མེ་ཏོག་བྲིས་བཞག་པ་ཞིག་གདའ་བ་དེ་རྒྱུ་རིན་པོ་ཆེ་ལས་གྲུབ་པ་མཉེན་
ལྕག་དང་ལྡན་པའི་རྡོ་ཞིག་རེད། རྡོ་ཡི་ཕུ་དུང་འདྲ་ཞིག་ཡོད་པ་དེའི་ཁོག་ལ་དར་དཔྱངས་
རིང་པོ་ཞིག་འབོལ་གྱི་ཁོག་ལ་གྲྭ་སྤུ་བརྫ་ངས་པ་འདྲ་ཞིག་བྱས་ནས་བརྫངས་པས་ཁོ་རང་
གིས་རང་ཚུགས་བཟུང་ནས་འདུག་ཐུབ་པ་རེད། དར་དཔྱངས་ཀྱི་སྣེ་མོ་ཕྱིར་དཔྱངས་ཡོང་
དུས་གཡས་གཡོན་གྱི་དར་དཔྱངས་ལ་འགྱུར་སོང་བ་དེ་འདྲ་ཡིན་པར་གདའ། དེའི་མིང་ལ་
དར་གྱི་པ་ཏི་ཁྲ་བོ་ཟེར་བ་རེད། དར་གྱི་པ་ཏི་ཁྲ་བོ་དེ་ནི་ལོངས་སྤྱོད་རྫོགས་པའི་རྒྱན་ཆ་
ཐམས་ཅད་ཀྱི་ནང་ནས་ཐོབ་ཆེ་ཤོས་ཀྱི་རྒྱན་ཆའི་རིགས་ཤིག་ཡིན་ཤེ་གདའ། དེས་ན་རྡོ་རྗེ་
འཆང་དང་རྡོ་རྗེ་སེམས་དཔའ་སོགས་འགའ་ཤས་མ་གཏོགས་གཞན་ལ་པ་ཏི་ཁྲ་བོ་དེ་ཡོད་
པ་མ་རེད་གསུངས་འདུག །དེ་འདྲའི་ལོངས་སྤྱོད་རྫོགས་པའི་རྒྱན་ཆས་བཅུ་གསུམ་གྱིས་
བརྒྱན་པ། ཡབ་ཡུམ་སྙོམ་པར་ཞུགས་ཏེ་བཞུགས་པའི་ཡབ་ཡུམ་གཉིས་ཀའི་སྐུ་ཡི་དཔྲལ་
བར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། རྡོ་རྗེ་གསུམ་གྱིས་བྱིན་གྱིས་བརླབས་པའི་ཡི་གེ་
འདི་གསུམ་རེད། བསྐྱེད་ཆོག་ཚང་མ་ལ་གནས་གསུམ་ཡི་གེ་འབྲུ་གསུམ་གྱིས་མཚན་པ་
ཚད



གྲུབ་མཆོག་བླ་མའི་ཞལ་ལུང་།
རེད། དེ་ཇི་ལྟར་བསྒོམ་དགོས་པ་རེད་ཟེར་ན། རང་རང་གི་གདན་དང་བཅས་ཏེ་བསྒོམ་
དགོས་པ་ཡང་ཡོད་པ་རེད། སྐབས་སུ་བབས་པ་འདི་ལ་གདན་དགོས་ཞེས་གསུང་གི་མི་
གདའ། དཔྲལ་བའི་ཐད་ཀྱི་ནང་དུ་ཨོཾ།མགྲིན་པའི་ནང་ཁོང་དུ་ཨཱ༔ ཐུགས་ཀའི་ནང་ཁོང་དུ་
ཧཱུྃ། ཡི་གེ་འདི་རྣམས་ལེབ་ལེབ་བྱས་ནས་བྲིས་བཞག་པ་མིན་པར་ཡི་གེ་མདུང་ཚུགས་ཀྱི་
རྣམ་པ་ཅན། ཐུགས་སྲོག་གི་ས་བོན་བསྒོམ་རྒྱུ་ཐམས་ཅད་ཀྱང་གདོང་མདུན་བསྟན་གྱིས་
བསྒོམ་རྒྱུ་ཡིན་གསུངས། གནས་སོ་སོར་ཡིག་འབྲུ་གསལ་དགོས་པ་ཐམས་ཅད་གདོང་
མདུན་བསྟན་དུ་གསལ་དགོས་པ་རེད། དཔྲལ་བ་ལ་སྐུ་རྡོ་རྗེའི་ངོ་བོ་མཚོན་བྱེད་ཡི་གེ་ཨོ་
ཡིག་དཀར་པོ། མགྲིན་པ་ལ་གསུང་རྡོ་རྗེའི་རང་བཞིན་མཚོན་བྱེད་ཡི་གེ་ཨཱཡིག་དམར་པོ།
ཐུགས་ཀ་ལ་ཐུགས་རྡོ་རྗེའི་ངོ་བོ་མཚོན་བྱེད་ཡི་གེ་ཧཱུྃ་ཡིག་མཐིང་ཁ་སྟེ། གནས་གསུམ་ཡི་གེ་
འབྲུ་གསུམ་གྱིས་མཚན་པ་ལས་འོད་ཟེར་གྱི་ཚོགས་དཔག་ཏུ་མེད་པ་འཕྲོས། ཕྱོགས་བཅུའི་
ཞིང་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་ཕོག །དེ་རྣམས་
ཀྱི་ཐུགས་དམ་གྱི་རྒྱུད་བསྐུལ་བས་ཐམས་ཅད་རྡོ་རྗེ་སེམས་དཔའ་ཡབ་ཡུམ་གྱི་སྐུ་ཡི་རྣམ་
པར་གྱུར་པ། ཚད་མེད་གྲངས་མེད་དཔག་ཏུ་མེད་པ་འོད་ཟེར་གྱི་སྣེ་ལ་སྤྱན་དྲངས། མདུན་
གྱི་ནམ་མཁའ་ལ་བྱོན། ཛཧཱུྃ་བཾ་ཧོ༔ ཞེས་ཡི་གེ་འབྲུ་བཞི་པོ་དེ་དགུག་གཞུག་བཅིངས་
མཉེས་ཀྱི་དོན་རེད། དགུག་ཟེར་ན་ཚུར་སྤྱན་དྲངས་པ། གཞུག་ཟེར་ན་དམ་ཚིག་པ་གསལ་
བཏབ་པ་དེ་ལ་བསྟིམ་པ་རེད། བཅིངས་ཟེར་ན་དེ་གཉིས་གཉིས་མེད་རོ་གཅིག་ཏུ་བསྲེ་བ།
མཉེས་ཟེར་ན་དེ་ཡིས་རྒྱས་གདབ་པ་རེད། ཛཧཱུྃ་བཾ་ཧོ༔ཡོད་ཚད་ཀྱི་དོན་དེ་འདྲ་རེད། འདིར་
བསྟིམ་པ་དེ་རང་ལ་བསྟིམ་པ་མ་རེད། མདུན་གྱི་ནམ་མཁར་དཔག་ཏུ་མེད་པ་སྤྱན་དྲངས་
འོང་བ་དེ་སྤྱི་བོའི་བླ་མ་རྡོ་རྗེ་སེམས་དཔའ་ལ་བསྟིམ་པ་རེད། སྤྱི་བོའི་བླ་མ་རྡོ་རྗེ་སེམས་
དཔའ་ལ་དེ་ལྟར་བསྟིམ་དུས། སྤྱི་བོའི་བླ་མ་རྡོ་རྗེ་སེམས་དཔའ་དེ་ཕྱོགས་བཅུ་དུས་བཞིར་
བཞུགས་པའི་རྒྱལ་བ་སྲས་དང་བཅས་པ་ཐམས་ཅད་གཅིག་འདུས་ཀྱི་བདག་ཉིད་ཡིན་
བསམ་པའི་མོས་པ་བྱེད། དེ་ལྟར་སྤྱི་བོའི་བླ་མ་རྡོ་རྗེ་སེམས་དཔའ་དེ་ལ་མོས་གུས་གདུང་



ཕྱག་ཆེན་སྔོན་འགྲོའི་ཁྲིད་ཡིག
བའི་ཤུགས་བསྐྱེད་དེ། བཅོམ་ལྡན་འདས་ཞེས་རྡོ་རྗེ་སེམས་དཔའ་ལ་བོས་པ་རེད། བཅོམ་
ལྡན་འདས་བདག་དང་མཐའ་ཡས་པའི་སེམས་ཅན་ཐམས་ཅད་ཀྱི་སྡིག་སྒྲིབ་ཉེས་ལྟུང་དྲི་
མའི་ཚོགས་ཐམས་ཅད་བྱང་ཞིང་དག་པར་མཛད་དུ་གསོལ། ཞེས་རྡོ་རྗེ་སེམས་དཔའ་ལ་
འདོད་པའི་དོན་གསོལ་བ་གདབ་པ་རེད། དོན་གཉིས་པ་བཟླས་པ་དངོས་གཞིའི་དམིགས་
པ་རེད། ཁར་སང་ཕྱག་འཚལ་སྐབས་ཚོགས་ཞིང་གསལ་བཏབ་པ་དེ་དང་འདྲ་བར་ཡིག་
བརྒྱ་འདོན་དུས་ཀྱང་། ཡིག་བརྒྱའི་རྟེན་ནམ་ཚོགས་ཀྱི་རྟེན། སྤྱི་བོར་བླ་མ་རྡོ་རྗེ་སེམས་
དཔའ་བསྒོམས་ནས་ཡོད་པ་དེ་སངས་རྒྱས་བྱང་སེམས་ཐམས་ཅད་འདུས་པའི་བདག་ཉིད་
ཅན་དུ་བསྒོམ་རྒྱུ་རེད། བཟླས་པ་བྱེད་ས་ལ་ཐུག་དུས་སྒྲིབ་སྦྱོང་གི་སྒོམ་དོན། བླ་མ་རྡོ་རྗེ་
སེམས་དཔའ་སྣང་སྟོང་འཇའ་ཚོན་རྡོ་རྗེའི་སྐུ་ཅན། ཞེས་སྤྱི་བོའི་བླ་མ་རྡོ་རྗེ་སེམས་དཔའ་དེ་
སྣང་ཞིང་སྟོང་ལ་སྟོང་ཞིང་སྣང་བ་འཇའ་ཚོན་ལྟ་བུ་རྡོ་རྗེ་གསུམ་གྱི་བདག་ཉིད་ཅན། རིགས་
བརྒྱའི་ཁྱབ་བདག་དངོས་ཉིད། ཅེས་དམ་པ་རིགས་བརྒྱའི་ཁྱབ་བདག་གམ་ཐམས་ཅད་
གཅིག་ཏུ་འདུས་པའི་སྤྱི་གཟུགས་ཀྱི་བདག་ཉིད་རྡོ་རྗེ་སེམས་དཔའ་དེ་ཡིན་བསམ། དེའི་
ཐུགས་ཀར་ཟླ་བའི་དཀྱིལ་འཁོར་མཐེབ་སྐོར་ཙམ་གསུངས་པ་རེད། ཟླ་བའི་དཀྱིལ་འཁོར་
མཐེབ་སྐོར་ཙམ་པ་དེའི་དབུས་སུ་རྡོ་རྗེ་དཀར་པོ་རྩེ་ལྔ་པ། རྡོ་རྗེ་དཀར་པོ་རྩེ་ལྔ་པའི་ལྟེ་བ་
ལ་ཐུགས་སྲོག་ས་བོན་གྱི་ཡི་གེ་ཧཱུྃ་ཡིག་དཀར་པོ། ཧཱུྃ་ཡིག་དཀར་པོ་དེའི་མཐའ་ལ་ཡི་གེ་
བརྒྱ་པའི་སྔགས་ཀྱི་ཕྲེང་བས་བསྐོར་བ་དེ་འདྲ་ཞིག་གསལ་གདབ་པ་དེ་བཟླས་པའི་
དམིགས་རྟེན་རེད། རྡོ་རྗེའི་ལྟེ་བ་ལ་ཧཱུཾ་ཡིག །ཧཱུྃ་ཡིག་གི་མཐའ་ལ་ཡི་གེ་བརྒྱ་པའི་ཕྲེང་བས་
བསྐོར་བ་རྡོ་རྗེ་སེམས་དཔའི་ཐུགས་ཀར་སྒོམ་གྱི་ཡོད་པ་དེ་ནི། བསྐྱེད་རིམ་གཞན་དག་ལ་
ཡེ་ཤེས་སེམས་དཔའ་ཞེས་བསྒོམ་དགོས་པ་དེའི་ཁ་མ་རེད། དེ་ནས་ཡི་གེ་བརྒྱ་པ་གསོལ་
འདེབས་ཀྱི་ཚུལ་དུ་བཟླ་ཞིང༌། དེ་བཟླས་པའི་རྐྱེན་གྱིས་རྡོ་རྗེ་སེམས་དཔའི་སྐུ་དང་རྡོ་རྗེའི་
ལྟེ་བའི་སྔགས་ཕྲེང་དང་། རྡོ་རྗེའི་ལྟེ་བའི་ཐུགས་སྲོག་ཧཱུྃ་ཡིག་དང་བཅས་པ་ལས། སྐུ་གསུང་
ཐུགས་ཀྱི་བྱིན་རླབས་ཀྱི་རང་བཞིན་བདུད་རྩིའི་རྒྱུན་བབས། ཡབ་ཡུམ་གྱི་སྦྱོར་མཚམས་
བ
76



གྲུབ་མཆོག་བླ་མའི་ཞལ་ལུང་།
ནས་བྱོན། བདག་ཉིད་ཀྱི་ལུས་ཀྱི་ཕྱིར་སོང་བས་དྲི་མ་ཐམས་ཅད་བཤལ། ནང་ཚངས་བུག་
ནས་ཞུགས་པས་ནད་གདོན་སྲོག་ཆགས་ཀྱི་རྣམ་པ་ཅན་རྣམས་འོག་སྒོ་ནས་དེད། སྡིག་སྒྲིབ་
ཉེས་ལྟུང་ཐམས་ཅད་དུད་ཁུ་དང་སོལ་ཁུའི་ཚུལ་དུ་བ་སྤུའི་བུ་ག་དང་དབང་པོའི་སྒོ་ཐམས་
ཅད་ནས་ནག་ཞམ་མེར་ཐོན། བཀྲུས་སྦྱངས་དག་པ་ཆེན་པོའི་རང་བཞིན་དུ་གྱུར། ཅེས་པ་
འདི་ཁ་གསལ་པོ་རེད། མི་ཤེས་རྒྱུ་ཅི་མི་གདའ། ཡི་གེ་བརྒྱ་པ་གསོལ་འདེབས་ཀྱི་ཚུལ་དུ་
བཟླས་འོང་དུས། སྐུ་རྡོ་རྗེ་སེམས་དཔའ་ཡབ་ཡུམ་གྱི་སྐུ། གསུང་སྔགས་ཀྱི་ཕྲེང་བ། ཐུགས་
རྡོ་རྗེའི་ལྟེ་བའི་ཧཱུྃ་ཡིག་རྡོ་རྗེ་དང་བཅས་པ། དེའི་སྐུ་གསུང་ཐུགས་ཀྱི་རྟེན་གསུམ་ལས་སྐུ་
གསུང་ཐུགས་ཀྱི་བྱིན་རླབས་ཀྱི་རང་བཞིན་བདུད་རྩིའི་རྒྱུན་བབས་པས། རྡོ་རྗེ་སེམས་
དཔའ་ཡབ་ཡུམ་སྙོམ་པར་ཞུགས་པའི་སྦྱོར་མཚམས་ནས་བདུད་རྩིའི་རྒྱུན་བབས་པ་དང་།
རྡོ་རྗེ་སེམས་དཔའི་སྐུ་ལས་ཀྱང་བདུད་རྩིའི་རྒྱུན་བབས། དེའི་བདུད་རྩིའི་རྒྱུན་དེ་རང་ཐ་
མལ་དུ་གནས་པའི་སྤྱི་བོ་ཚངས་པའི་བུ་ག་ནས་ཞུགས། ཕྱི་ནས་བབས་པ་དེས་ལུས་ཀྱི་ཕྱི་ཡི་
དྲི་མ་ཐམས་ཅད་བཀྲུས། ནང་ནས་ཞུགས་པ་དེས་ལུས་ཀྱི་ནང་གི་དྲི་མ་ཐམས་ཅད་བཀྲུས།
བདག་ཉིད་ཀྱི་ལུས་ཀྱི་ཕྱི་ནས་བདུད་རྩིའི་རྒྱུན་གྱིས་བཀྲུས་འོང་དུས་ཚེ་རབས་འཁོར་བ་
ཐོག་མ་མེད་པ་ནས་ད་ལ་ཐུག་གི་བར་དུ་འདོད་ཆགས་ཞེ་སྡང་གཏི་མུག་ང་རྒྱལ་ཕྲག་དོག་སྟེ་
ཉོན་མོངས་པ་ལྔ་ཡི་སྒོ་ནས་ལུས་ངག་ཡིད་གསུམ་གྱིས། སྡིག་པ་མི་དགེ་བའི་ལས་ཅི་བགྱིས་
པའི་སྡིག་སྒྲིབ་བག་ཆགས་དང་བཅས་པ་ཐམས་ཅད་དང་། ཚེ་རབས་འཁོར་བ་ཐོག་མ་མེད་
པ་ནས་ད་ལ་ཐུག་གི་བར་དུ། ལམ་གྱི་རིམ་པ་ལ་བསླབས་ནས་དེ་དག་ལ་འགལ་ཉམས་
འདས་རལ་ལ་སོགས་པའི་དམ་ཚིག་ཉམས་ཆག་ཉེས་ལྟུང་བྱུང་ངོ་ཅོག་དང་བཅས་པ་ཐམས་
ཅད་བདུད་རྩིའི་རྒྱུན་དེ་ཡིས་བཀྲུས་པས། ལུས་ཀྱི་ཕྱི་ནས་བཀྲུས་པ་ཐམས་ཅད་དུད་ཁུ་དང་
སོལ་ཁུའི་རྣམ་པར་ནག་འདུར་འདུར་གྱིས་ཕྱིར་བབས། ལུས་ཀྱི་ནང་ཚངས་བུག་ནས་
ཞུགས་འོང་བ་དེ་ཡིས་ལུས་ཀྱི་ནང་བཀྲུས་འོང་དུས། རང་གི་ལས་དང་ཉོན་མོངས་པ་དང་
བག་ཆགས་ལས་བྱུང་བའི་ནད་དང་གདོན་ཐམས་ཅད་སྲོག་ཆགས་ཤིག་སྲོ་མ། ཉ་སྦལ་པ།
79



ཕྱག་ཆེན་སྔོན་འགྲོའི་ཁྲིད་ཡིག
སྦྲུལ་སྡིག་པ། སྡོམ། རྟ་འབུ་རྔ་གཉིས་མ་ལ་སོགས་པ་ཕལ་ཆེར་ཆུ་གནས་ཀྱི་རིགས་སུ་གྱུར་
པའི་སྲོག་ཆགས་ཀྱི་གཟུགས་ཀྱི་རྣམ་པ་ལྟར་དུ་དབང་པོའི་སྒོ་དང་བ་སྤུའི་བུ་ག་ནས་ཐོན།
ཡང་སྡིག་སྒྲིབ་ཉམས་ཆག་ཉེས་ལྟུང་ཐམས་ཅད་དུད་ཁུ་དང་སོལ་ཁུའི་ཚུལ་དུ་དབང་པོའི་སྒོ་
དང་བ་སྤུའི་བུ་ག་ཐམས་ཅད་ནས་ནག་ཉིལ་ཉིལ་གྱིས་ཕྱི་ལ་ཐོན་ནས་ལུས་ཀྱི་ཕྱི་ནང་གཉིས་
ཀ་བཀྲུས། ཉམས་ཆག་ཉེས་ལྟུང་གི་དྲི་མ་ཐམས་ཅད་སྤངས་ཏེ། དག་པ་ཆེན་པོའི་རང་
བཞིན་ལུས་ཤེལ་སྒོང་དྲི་མ་མེད་པ་ལྟ་བུར་གྱུར་པའི་མོས་པ་བྱེད། ཕྱི་ལ་བཀྲུས་ཚར་བ་དེ་ས་
ལ་ཐིམ་སོང་བའི་མོས་པ་བྱེད་རྒྱུ་རེད། ངག་གིས་ཡི་གེ་བརྒྱ་པ་བཟླ་དགོས་པ་རེད། འདིའི་
མིང་ལ་རྡོ་རྗེ་སེམས་དཔའི་བདུད་རྩི་འབེབ་སྦྱོང་ཟེར་བ་རེད། བདུད་རྩི་འབེབ་སྦྱོང་གི་
དམིགས་པ་གཞན་དག་ལ་ལར་བཀྲུས་ནས་ཕྱི་ལ་ཐོན་འོང་བ་དེ་ས་རིམ་པ་དགུ་ཡི་འོག་ནས་
ཚེ་རབས་འཁོར་བ་ཐོག་མ་མེད་པའི་ལན་ཆགས་བུ་ལོན་གྱི་བདག་པོ་ཐམས་ཅད་འདུས་
པའི་གཟུགས། འཆི་བདག་ལས་ཀྱི་གཤིན་རྗེ་དེ་ཉིད་ཁ་གདངས། སྤར་མོ་བསྒྲད་ནས་ཡར་
གྱེན་དུ་ཕྱོགས་ནས་ཡོད་པ་དེའི་ཁ་ནང་ལ་སྡིག་སྒྲིབ་ཉམས་ཆག་ཉེས་ལྟུང་ཐམས་ཅད་
བཀྲུས་འོང་བའི་ཁུ་བ་དེ་སོང་། དེ་ཟག་པ་མེད་པའི་བདེ་བས་ཚིམས་ནས་ཚེ་རབས་འཁོར་
བ་ཐོག་མེད་ནས་བསགས་པའི་ལན་ཆགས་ཐམས་ཅད་བྱང་། བུ་ལོན་ཐམས་ཅད་དག་ནས་
ལན་ཆགས་བུ་ལོན་གྱི་བདག་པོ་བདག་མོ་ཐམས་ཅད་དགའ་ཞིང་མགུ་ནས་ཐམས་ཅད་ཀྱི་
རྒྱུད་ལ་བྱང་ཆུབ་མཆོག་གི་ས་བོན་ཐེབས་ཐལ་བསམ་པའི་དམིགས་པ་བཟུང་རྒྱུ་དེ་འདྲ་ཡང་
ཡོད་ལེ་རེད། འདིའི་ནང་ན་དེའི་དམིགས་པ་བཟུང་དགོས་ཞེས་སྒོས་སུ་གསུངས་པ་མ་རེད་
མོད། དེ་བཟུང་ན་རང་གི་འཆི་བ་བསླུ་བ་དང༌། བག་ཆགས་སྡིག་སྒྲིབ་སྦྱོང་བ་ལ་དམིགས་པ་
དེ་ཟབ་ཅེས་གསུངས་ཡོད་པ་རེད། དེ་ནས་རྡོར་སེམས་ཀྱི་གཟུངས་སྔགས་ཡི་གེ་བརྒྱ་པ་འདི་
ཉིད་བཟླ་དགོས་པ་རེད། སྤྱིར་བཏང་ཡི་གེ་བརྒྱ་པ་འདི་འདོན་མི་ཤེས་མཁན་སུ་ཡང་ཡོད་པ་
མ་རེད། འོན་ཀྱང་ཁ་རྒྱུན་དང་རྗེས་ཟློས་བྱས་པ་སོགས་ཀྱིས་དག་མ་དག་ཅུང་ཙམ་ཡོད་པ་
རེད། ཡིག་བརྒྱ་འདི་ལ་བཀླག་ཐབས་ཀྱི་ཡི་གེ་ཡང་ཁ་ཤས་ཡོད་པ་རེད། དཔེར་ན་ང་ཚོའི་
80



གྲུབ་མཆོག་བླ་མའི་ཞལ་ལུང་།
ཡིག་བརྒྱ་བཀླག་ཐབས་འདི་སྨིན་གླིང་ལོ་ཆེན་དྷརྨ་ཤྲཱིའི་ཡིག་བརྒྱ་བཀླག་ཐབས། ཡི་གེ་
ཕྲལ་ནས་བཀླག་ཐབས་གསུངས་མཛད་པ་དེ་ལྟར་དུ་འདོན་པ་རེད། དེ་ཡིན་དུས། ཨོཾ་བཛྲ་
ས་ཏྭ་ས་མ་ཡ། མ་ནུ་པ་ལ་ཡ། བཛྲ་སཏཱ་ཏེ་ནོ་པ་ཏིཥྛ དྲི་བྷོ་མེ་བྷ་ཝ། སུ་ཏོཏྟོ་མེ་བྷ་ཝ། ཨ་
ནུ་རཀྟ་མེ་བྷ་ཝ། སུ་པོདྡྷོ་མེ་བྷ་ཝ། སརྦ་སིདྡྷི་མེ་པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ་ཤེ་ཡཿ ཀུ་
རུ་ཧཱུཾ། ཧ་ཧ་ཧ་ཧ་ཧོ༔ བྷ་ག་བན་སརྦ་ཏ་ཐཱ་ག་ཏ། བཛྲ་མཱ་མེ་མུཉྩ། བཛྲ་བྷ་བ་མ་ཧཱ་ས་མ་ཡ་
སཏྭ་ཨཱ༔ ང་ཚོའི་ཡིག་བརྒྱ་བཟླ་སྟངས་དེ་རེད། སུ་ཏོཁྱོ་མེ་བྷ་ཝ། སུ་པོཁྱོ་མེ་བྷ་ཝ། ཨ་ནུ་
རཀྟ་མེ་བྷ་ཝ་ཞེས་དེ་འདྲའི་གོ་རིམ་གྱི་འདོན་སྟངས་ཤིག་ཡོད་ལེ་རེད། དེ་ནི་སྔ་རབས་པ་
རྣམས་ཀྱི་གསུང་རྒྱུན་རེད། དེས་ན་རྙིང་མའི་ཕྱོགས་སུ་གཏོགས་པའི་ཆོ་ག་ཕལ་ཆེར་གྱི་ནང་
ན་དེ་ལྟར་ཡོད་པ་རེད། ང་ཚོས། སུ་ཏོཊོ་མེ་བྷ་ཝ། ཨ་ནུ་རཀྟ་མེ་བྷ་ཝ། སུ་པོབྱོ་མེ་བྷ་ཝ།
སརྦ་སིདྡི་ཞེས་འདོན་རྒྱུ་དེ་རེད། ལ་ལས་སྒྲོས་སྒོས་བྱེད་ནས། ཏིཥྛ་དྲི་དྷོ་མེ་བྷ་ཝ་ཟེར་བ་
རེད། དྲི་དྷོ་མ་རེད། དྲི་ལྷོ་རེད། ད་ཕྱིར་ལོག་ལ་ཧ་བཏགས་བཞག་པ་དྲི་ཋོ་རེད། གང་ལྟར་
ཡིག་བརྒྱ་འདོན་ལུགས་དེ་ལྟར་རེད། ཡིག་བརྒྱ་འདོན་དུས་སྒྲ་དག་སྒྲོས་གཙང་ཞིག་བྱེད་
ནས། སྐད་ཀྱི་གདངས་དང་བཅས་ཏེ་སྒྲ་གོ་བར་འདོན་དགོས་པ་རེད་མ་གཏོགས། ཡིག་
བརྒྱ་འདི་སྒྲ་གོང་བ་ཕན་ཆད་ལ་བསྒྲུག་མི་ཉན་པའི་གསང་སྔགས་གཉན་པོ་དེ་འདྲ་མ་རེད།
ཡིག་བརྒྱ་འདི་བསྒྲིག་ཆོག་པ་སྐད་བཀྱག་ནས་འདོན་དགོས་པ་ཞིག་རེད། ཡེ་ཤེས་མཚོ་རྒྱལ་
གྱིས་སྐད་བཀྱག་ནས་ཡིག་བརྒྱ་མང་པོ་གསུངས་པས་མིད་པ་དཀར་ནག་བྱེ་ཞིང་། ངག་གི་
སྡིག་སྒྲིབ་ཐམས་ཅད་དག་ནས་གསུང་རྡོ་རྗེའི་དངོས་གྲུབ་ཐོབ་སོང་བའི་ལོ་རྒྱུས་ཡེ་ཤེས་
མཚོ་རྒྱལ་གྱི་རྣམ་ཐར་ནང་ན་ཡོད་རེད། ཡིག་བརྒྱ་འདོན་དུས་སྐད་བཀྱག་ནས་འབུམ་ཐེར་
ཞིག་འདོན་དགོས་ལེ་རེད། གྲོངས་བཟུང་སྟངས་ཕྱག་གི་གྲངས་བཟུང་སྟངས་དང་གཅིག་པ་
རེད། འབུམ་གྱི་ཁ་སྐོང་ལ་ཁྲི་གཅིག །དེའི་ཁ་སྐོང་ལ་སྟོང་གཅིག །དེའི་ཁ་སྐོང་ལ་བརྒྱ་དང་
བརྒྱད་འདོན་དགོས་ལེ་རེད། དེ་ལས་གཞན་ཡང་དཔལ་སྤྲུལ་རིན་པོ་ཆེ་སོགས་ཀྱི་གསུང་
རྒྱུན་ལ། ཁམས་གསུམ་འགྲོ་བ་རིགས་དྲུག་གི་སེམས་ཅན་ཐམས་ཅད་མཉམ་དུ་རུག་གེ་
1



ཕྱག་ཆེན་སྔོན་འགྲོའི་ཁྲིད་ཡིག
སྤུངས་སེ་ཡོད་རྒྱུ་དང་། དེ་ཐམས་ཅད་ཀྱི་སྤྱི་བོ་ལ་རང་ལ་བསྒོམས་ཡོད་རྒྱུའི་རྡོ་རྗེ་སེམས་
དཔའ་དེ་ལྟ་བུ་རེ་རེ། དེ་རེ་རེ་ལ་ཐུགས་སྲོག་ས་བོན་ཡིག་བརྒྱ་དང་བཅས་པ་རེ་རེ་གསལ་
བཏབ་ནས། བདུད་རྩི་འབེབ་སྦྱོང་གི་དམིགས་པ་བྱེད་དུས་ཀྱང་དེ་ཐམས་ཅད་ལ་ལྷན་ཅིག་
ཏུ་བདུད་རྩི་འབེབ་སྦྱོང་གི་དམིགས་པ་གོང་དུ་བཤད་པ་ལྟར་བྱེད་ནས་བཟླས་ན་ལྷག་པར་
ཕན་ཡོན་དང་བྱིན་རླབས་ཀྱི་དགོས་ཁྱད་མང་པོ་ཡོད་ཅེས་གསུངས་པ་རེད། དེས་ན་སྐབས་
སྐབས་སུ་དེ་ལྟར་དུ་བསྒོམས་ནའང་ཆོག་ལེ་རེད། ད་དུང་རང་རང་གི་ལུས་འདི་གཅིག་ལ་
མགོ་བརྒྱ་བརྒྱ་ཙམ་ཡོད་པ། མགོ་རེ་རེ་ལ་ལྕེ་བརྒྱ་བརྒྱ་ཙམ་ཡོད་པ་མགོ་རེ་རེའི་སྟེང་ལ་རྡོ་
རྗེ་སེམས་དཔའ་རེ་རེ། ལྕེ་རེ་རེས་ཡིག་བརྒྱ་རེ་རེ་འདོན་འོང་དུས། གྲངས་དང་འགྱུར་ཁྱད་
ཀྱི་ཕན་ཡོན་མཐའ་ཡས་པ་དཔག་ཏུ་མེད་པ་ཡོད་ཅེས་གསུང་རྒྱུན་དག་པ་ལ་ཡོད་ལེ་རེད།
དེ་ཐམས་ཅད་གསུང་རྒྱུན་དག་པ་ཁུངས་ཐུབ་རྐྱང་རྐྱང་ཡིན། དེ་འདྲའི་དམིགས་པ་རེ་བྱས་ན་
ཡང་འགལ་བ་མེད་པ་མ་ཟད་དགོས་པ་ཡོད་པ་རེད། དེ་ལྟར་ཐུན་རེ་རེ་ལ་ཡིག་བརྒྱ་ག་རེ་
ཙམ་བཟླ་ཡི་ཡོད་ན་དེ་བཟླས་ནས་ཕྲེང་བའི་མདོ་འཛིན་ལ་ཐུག་གི་བར་དུ་བཟླས། ཐུན་
གྲོལ་རན་པ་ན། དེ་ལྟར་སྦྱངས་བས་ལུས་ཁམས་དྭངས་བའི་ཤེལ་དཀར་དག །སྒོ་གསུམ་གྱི་
སྡིག་སྒྲིབ་ཉེས་ལྟུང་བག་ཆགས་དང་བཅས་པ་མ་ལུས་པ་ཡོངས་སུ་བྱང་། བླ་མ་རྡོ་རྗེ་སེམས་
དཔའི་རྡོ་རྗེའི་གསང་གསུམ་བྱིན་རླབས་ཀྱི་རང་བཞིན་གྱི་བདུད་རྩིའི་རྒྱུན་གྱིས་རང་གི་ལུས་
དེ་ཤེལ་བུམ་འོ་མས་གང་བ་བཞིན་དུ་གང་། རང་གི་ལུས་ལ་གནས་པའི་རྩ་རླུང་ཐིག་ལེ་ལུས་
ངག་ཡིད་ཁམས་ཐམས་ཅད་སྒྲིབ་བྲལ་དྭངས་མ་འཇའ་ཚོན་ལྟ་བུ་ཡེ་ཤེས་རྡོ་རྗེའི་སྐུ་གསུང་
ཐུགས་སུ་གྱུར། ཨོཾ་བཛྲ་ས་ཏྭ་ཧཱུྃ་ཨ་ཞེས་འདི་བཟླ་དགོས་ལེ་རེད། དེའི་སྟེང་ལ་དམིགས་པ་
ཅུང་ཟད་སྤྲོ་རྒྱུ་ཡིན་ན། སྐུ་གསུང་ཐུགས་ཀྱི་བྱིན་རླབས་ཡེ་ཤེས་བདུད་རྩིའི་རྒྱུན་གྱིས་སྐུ་གང་
བས་རང་གི་ལུས་ངག་ཡིད་གསུམ་རྩ་རླུང་ཐིག་ལེའི་ཁམས་དང་བཅས་པ་ཐམས་ཅད་རྡོ་རྗེ་
སེམས་དཔའི་སྐུ་གསུང་ཐུགས་ཀྱི་རྣམ་པར་དག་ནས། རང་གི་ལུས་འདི་ཡང་སྤྱི་བོའི་རྡོ་རྗེ་
སེམས་དཔའ་དེ་དང་འདྲ་བར་རྡོ་རྗེ་སེམས་དཔའི་སྐུ་རུ་གྱུར་པ་ལོངས་སྤྱོད་རྫོགས་པའི་རྒྱན་



གྲུབ་མཆོག་བླ་མའི་ཞལ་ལུང་།
ཆས་བཅུ་གསུམ་དང་ལྡན་པ་ཕྱི་གསལ་ནང་གསལ་འོད་ཀྱི་རང་བཞིན་དུ་གསལ་གདབ།
དམིགས་པ་ལ་དགའ་ན་ཐུགས་ཀ་ལ་པདྨ་འདབ་མ་བཞི་པ། དེའི་ལྟེ་བ་ལ་ཧཱུྃ། ཕྱོགས་
བཞིའི་འདབ་མ་བཞི་ལ་མདུན་གྱི་འདབ་མ་ལ་ཨོ། གཡས་ལ་བཛྲ། རྒྱབ་ལ་སཏཱ། གཡོན་
ལ་ཨགསལ་གདབ། བཟླ་དུས་ཨོཾ་བཛྲ་ས་ཏྭ་ཧཱུྃ་ཨཞེས་ད་ལྟ་ངེད་ཅག་གིས་ཕྱག་ཆེན་སྔོན་
འགྲོ་འདོན་ལུགས་ལྟར་འདོན་དགོས་པ་རེད། དེའི་དམིགས་པ་ལ་བརྟེན་ནས་ཨོཾ་བཛྲ་ས་ཏཱ་
ཧཱུྃ་ཨཞེས་སྙིང་པོ་དེ་ཀློག་པའི་ཚུལ་གྱིས་ཅུང་ཟད་རེ་བཟླ། དེ་བཟླས་ཚར་དུས། སྤྱི་བོའི་བླ་
མ་རྡོ་རྗེ་སེམས་དཔའ་དེ་ལ་མགོན་པོ་ཞེས་འབོད་ལེ་རེད། བདག་ནི་མི་ཤེས་རྨོངས་པ་ཡིས། །
ཞེས་བདག་ནི་མི་ཤེས་པ་དང་རྨོངས་པའི་དབང་དུ་གྱུར་པས། དམ་ཚིག་ལས་ནི་འགལ་ཞིང་
ཉམས། །ཞེས་དམ་ཚིག་གི་གནས་ལ་འགལ་ཞིང་ཉམས་ནས། ཉམས་ཆག་ཉེས་ལྟུང་ལས་
དང་ཉོན་མོངས་བཅས་ཀྱིས་ཟིལ་གྱིས་ནོན་བསྡད་ཡོད་པས་བླ་མ་མགོན་པོ་ཁྱེད་ལ་སྐྱབས་
སུ་མཆི་བ་ཡིན་ན། བླ་མ་མགོན་པོ་ཁྱེད་ཀྱིས་ཉམ་ཐག་བདག་ལ་སྐྱབས་མཛད་རོགས་གྱིས་
ཟེར། གཙོ་བོ་རྡོ་རྗེ་འཛིན་པ་ཆེ། །ཞེས་གཙོ་བོ་རྡོ་རྗེ་འཛིན་པ་རྡོ་རྗེ་སེམས་དཔའ་ཁྱེད་ནི་
ཐུགས་རྗེ་ཆེན་པོའི་བདག་ཉིད་ཅན། དུས་གསུམ་གྱི་བདེ་བར་གཤེགས་པ་ཐམས་ཅད་
འདུས་པའི་བདག་ཉིད་ཅན་རེད། དེ་ཡིན་དུས་འགྲོ་བ་ཐམས་ཅད་འཁོར་བ་ལས་སྒྲོལ་བའི་
མགོན་དང་དཔུང་གཉེན་དམ་པ་ཁྱེད་ཡིན་པར་ཤེས་ནས་ང་སྐྱབས་སུ་འགྲོ་བ་ཡིན། ཁྱེད་
ཀྱིས་ཐུགས་རྗེས་བདག་བསྐྱབ་ཏུ་གསོལ་ཟེར་བ་རེད། རྡོ་རྗེ་སེམས་དཔའ་ལ་ཡར་རང་གིས་
དེ་འདྲ་ཞུས་པའི་རྣམ་པ་རེད། སྐུ་གསུང་ཐུགས་རྩ་བ་དང་ཡན་ལག་གི་དམ་ཚིག་ཉམས་ཆག་
ཐམས་ཅད་མཐོལ་ལོ་བཤགས་སོ་ཞེས། མཐོལ་ལོ་ཟེར་བ་སྡིག་པ་དང་ཉེས་པ་གང་ཞིག་
ཡོད་པ་དེ་དག་ངག་གི་སྒོ་ནས་རེ་རེ་བཞིན་བཤད་རྒྱུ་དེ་རེད། བཤགས་སོ་ཟེར་བ་ཡིད་ཀྱི་སྒོ་
ནས་བཤགས་བསམ་པ་དེ་རེད། སྡིག་སྒྲིབ་ཉེས་ལྟུང་དྲི་མའི་ཚོགས་ཐམས་ཅད་བྱང་ཞིང་
དག་པར་མཛད་དུ་གསོལ། ཞེས་རྩེ་གཅིག་མོས་པའི་ཡིད་ཀྱིས་གསོལ་བ་བཏབ་པས་རྡོ་རྗེ་
སེམས་དཔའི་ཞལ་ནས་རིགས་ཀྱི་བུ་ཁྱོད་ཀྱི་སྒོ་གསུམ་གྱི་སྡིག་སྒྲིབ་ཉེས་ལྟུང་ཐམས་ཅད་



ཕྱག་ཆེན་སྔོན་འགྲོའི་ཁྲིད་ཡིག
དག་པ་ཡིན་ནོ། །ཞེས་གསུངས་ནས་དབུགས་དབྱུང་བསྩལ་བའི་མོས་པ་བྱེད། ལྔ་པ་བསྡུ་
བསྟིམ་དོན་གྱི་རྡོར་སེམས་ཤེས་པར་བྱ་བ་བསྔོ་བ་དང་བཅས་པ་དོན་ལྔ་པ་རེད། མཐར་སྤྱི་
བོའི་བླ་མ་རྡོ་རྗེ་སེམས་དཔའ་དེ་ལ་མོས་གུས་གདུང་ཤུགས་དྲག་པོས་གསོལ་བ་བཏབ་པའི་
རྐྱེན་གྱིས། བླ་མ་རྡོ་རྗེ་སེམས་དཔའ་ཡབ་ཡུམ་ཡང་འོད་དང་བདུད་རྩིའི་རྣམ་པར་ཞུ་ནས་
བདག་ལ་ཐིམ། ཐུགས་ཡིད་གཉིས་སུ་མེད་ཅིང་ཞེས་རྡོ་རྗེ་སེམས་དཔའི་ཐུགས་དང་རང་གི་
ཡིད་གཉིས་སུ་མེད་ཅིང་སྡིག་སྒྲིབ་སྦྱང་བྱ་སྦྱོང་བྱེད་གཉིས་སུ་མེད་པ་འཁོར་གསུམ་མི་
དམིགས་པ་ཡེ་དག་གཤིས་ཀྱི་གནས་ལུགས་ཀུན་ཁྱབ་གདོད་མའི་མགོན་པོའི་ཀློང་དུ་
མཉམ་པར་བཞག་པར་བྱའོ། །ཞེས་ཀུན་ཁྱབ་གདོད་མའི་མགོན་པོ་བླ་མ་རྡོ་རྗེ་སེམས་
དཔའི་ཐུགས་ཀྱི་ངོ་བོ་ཡེ་ཤེས་རེད། དེ་ཡེ་སངས་རྒྱས་པའི་ངོ་བོ། དེའི་ཀློང་ན་རང་གི་སེམས་
དེ་ཡང་དབྱེར་མེད་རོ་གཅིག་ཏུ་བཞག་ཡོད་བསམ། དེ་ལྟར་འབྲས་བུ་བདག་དང་འགྲོ་བ་
ཀུན་གྱིས་འགྲུབ་པར་གྱུར་ཅིག །ཅེས་དེ་ལྟར་ང་ཡིས་ཐུན་འདི་ཉིད་ལ་ལུས་ཀྱི་གནད་དང་
ངག་གི་བཟླས་བརྗོད། སེམས་ཀྱི་དམིགས་པ་དང་བཅས་པ་འདི་ལྟར་བགྱིས་པའི་འབྲས་བུ་
དེ་བདག་དང་འགྲོ་བ་ཐམས་ཅད་ལ་སྨིན་པར་གྱུར་ཅིག །ཐོབ་པར་གྱུར་ཅིག་སྙམ་པའི་དགེ་
བསྔོའི་ཚིག་རེད། དེ་ཚར་དུས། དགེ་བ་འདི་ཡིས་མྱུར་དུ་བདག །དཔལ་ལྡན་བླ་མ་འགྲུབ་
གྱུར་ནས། །སོགས་དགེ་བསྔོ་དང༌། སྨོན་ལམ། ཤིས་བརྗོད་བྱེད། དེ་ཡིས་ཐུན་གྱི་མཐའ་
བཞག་ནས་ཐུན་མཚམས་ལ་འཇུག །ངག་གྲོལ། ཡང་ཐུན་གཉིས་པ་ལ་འཇུག དབྱངས་
གསལ་ཡིག་བརྒྱ་བཅས་འདོན་ནས་ངག་གཅོད། བླ་མའི་གསོལ་འདེབས་བཅས་ཀྱིས་ཐུན་
གཉིས་པའི་མགོ་བརྩམ། ངས་ད་ལྟ་གོང་དུ་བཤད་དགོས་རྒྱུའི་ཚིག་ཉུང་སོང་བ་རེད། ད་
ནངས་ཐུན་དང་པོ་མགོ་བརྩམས་པའི་སྐབས་ནས་དབྱངས་གསལ་ཡིག་བརྒྱ་ལ་སོགས་པས་
ཐུན་བསྡམས་ཚར་དུས། བཀའ་བརྒྱུད་རིན་པོ་ཆེ་ལ་ཕྱག་འཚལ་ལོ། །ཡེ་ཐོག་སངས་རྒྱས་
ཆོས་སྐུ་ཀུན་ཏུ་བཟང་། །ཞེས་དེ་ནས་བཟུང་སྟེ། བླ་མ་དང་ཆོས་ལ་དད་པས་གཞི་བཟུང་བ།
སྔོན་འགྲོ་ཐུན་མོང་བས་བློ་ལེགས་པར་བཀོལ་བའི་སྐོར་དེ་དག་ཁ་ཚང་དལ་མོ་ཚིག་དོན་
34



གྲུབ་མཆོག་བླ་མའི་ཞལ་ལུང༌།
འདྲེ་བ་ཞིག་བྱེད་ནས་འདོན། སྐྱབས་ཡུལ་ཚོགས་ཞིང་དང་བཅས་པ་ཁར་སང་བཤད་པ་
ལྟར་དུ་གསལ་གདབ། དེ་གདབ་ཚར་དུས་བརྐྱང་ཕྱག་བྱེད་ནས་ཕྱག་བརྒྱ་ཕྲག་གཅིག་
འཚལ། སྐྱབས་འགྲོ་མ་ནམ་བཞི་སྐོར་སྦྲེལ་མ་བྱེད་ནས་འདོན། དེ་ཚར་དུས་ཚོགས་ཞིང་
བསྡུ་རིམ་བྱེད། ཚོགས་ཞིང་བསྡུ་རིམ་བྱས་ཚར་དུས། རྡོར་སེམས་ཀྱི་སྒོམ་བཟླས་ལ་འཇུག་
དགོས་ལེ་རེད། ད་ལྟ་ཐུན་གཉིས་པའི་སྐབས་སུ། སངས་རྒྱས་ཆོས་དང་ཚོགས་ཀྱི་མཆོག་
རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །ཞེས་པ་དེ་ཚར་གསུམ། མ་ནམ་
མཁའ་དང་མཉམ་པའི་སེམས་ཅན་ཐམས་ཅད་སོགས་མ་ནམ་བཞི་སྐོར་ཚར་གསུམ།
ཕྱོགས་བཅུར་བཞུགས་པའི་བླ་མ་དང༌། ཇི་ལྟར་དུས་གསུམ་མགོན་པོ་ཞེས་པའི་སྐྱབས་
སེམས་དེ་བཏོན་ནའང་ཡག་ལེ་རེད། མ་བཏོན་ནའང་ཆོག་པ་རེད། དེ་ནས་རང་གི་སྤྱི་བོར་
པཾ་ལས་པདྨ་དཀར་པོ་སོགས་ཡིག་བརྒྱ་ལ་འཇུག །ཡིག་བརྒྱ་བཟླས་ཏེ་ཐུན་གཉིས་པ་
མཇུག་བསྡུ། ཡང་ཐུན་གསུམ་པ་ལ་ཐུག་དུས་ད་ལྟ་ཐུན་གཉིས་པའི་མགོ་འཛུགས་སྟངས་
ལྟར་དུ་འཛུགས། དེ་ནས་ཡིག་བརྒྱ་བཟླ་ཞིང་ཐུན་གྲོལ། དེ་ནས་ཐུན་བཞི་པ་ལ་ཐུག་དུས་
ཐུན་མགོ་འཛུགས་སྟངས་ད་ལྟ་དེ་དང་གཅིག་པ་རེད། དེ་ནས་ཡིག་བརྒྱ་བཟླ། ཡིག་བརྒྱ་
བཟླས་ཚར་ནས། དེ་ལྟར་འབྲས་བུ་བདག་དང་འགྲོ་བ་ཀུན་གྱིས་འགྲུབ་པར་གྱུར་ཅིག་ཅེས་
བཏོན་ཚར་དུས། མདུན་དུ་རི་རབ་རིན་ཆེན་བཞིའི་རང་བཞིན། །གྲུ་བཞི་བང་རིམ་བཞི་དང་
སོགས་ཕྱག་ཆེན་རྒྱས་པ་བླ་མ་བརྒྱུད་རིང་དང་བཅས་ཏེ་ཡོངས་སུ་རྫོགས་པ་ཚར་གཅིག་
གིས་མཐའ་གཞོག །དེ་ལྟར་ན་ད་ལྟ་སྔོན་འགྲོའི་སྐབས་ཡིན་ནའང་འདྲ། རྗེས་ནས་བསྙེན་
སྒྲུབ་ལ་སོགས་པའི་སྐབས་ཡིན་ནའང་འདྲ། སྤྱིར་བཏང་ཐུན་བཞི་གཅོད་དགོས་རྒྱུ་ངེས་པ་
ཡིན་གསུངས། ཡིན་ནའང་བསྙེན་པ་སོགས་གྲངས་འགྲོ་བའི་ཆེད་དུ་ཐུན་གྱི་གྲངས་ཉུང་དུ་
བཏང་ན་ཐུན་གསུམ་བྱས་ན་ཆོག་པ་རེད། ཐུན་གཉིས་ནི་གཏན་ནས་བྱེད་སྲོལ་མེད། དེས་
ན་ཚད་ལྡན་བྱས་ན་ཐུན་བཞི། དེ་མིན་ན་གསུམ་ཡིན། དེའི་མན་དུ་ཉུང་རྒྱུ་མེད་པ་རེད། ཐུན་
བཞི་བྱེད་ན་ཐོ་རངས་སམ་ནམ་སྨད་ཤར་མ་སྐྱ་གོང་ནས་ཐུན་བཟུང་། ནམ་ལངས་ནས་ཉི་མ་
3༽



ཕྱག་ཆེན་སྔོན་འགྲོའི་ཁྲིད་ཡིག
མ་ཤར་ཙམ་གྱི་བར་དུ་ཐུན་བཅད་པ་དེ་ཐུན་དང་པོ་ཐོར་ཐུན་རེད། ཉི་མ་ཤར་ཡག་ཚར་དུས་
ནས་ཉི་མའི་གུང་ལ་མ་ཐུག་གི་བར་དུ་ཐུན་བཅད་པ་དེ་སྔ་ཐུན་རེད། ཉི་མ་གུང་ཚིགས་ཡོལ་
ནས་དོ་དགོང་ཉི་མ་མ་ནུབ་ཙམ་གྱི་བར་དུ་ཐུན་བཅད་པ་དེ་ཕྱི་ཐུན་རེད། དགོང་མོ་ས་རུབ་
སྐོར་ནས་ཉལ་མ་རན་བར་དུ་ཐུན་བཅད་པ་དེ་སྲོད་ཐུན་ཡིན་པ་སྟེ། ཐོར་ཐུན་སྔ་ཐུན་ཕྱི་ཐུན་
སྲོད་ཐུན་བཞི་རེད། ཐུན་གསུམ་བྱེད་ན་ཐོར་ཐུན་སྔ་ཐུན་ཕྱི་ཐུན་གསུམ་སོར་བཞག་རེད།
སྲོད་ཐུན་ཉུང་བཞག་ལེ་རེད། དེ་ལྟར་རྡོར་སེམས་སྒོམ་བཟླས་འདི་ལ་ལུས་ངག་ཡིད་གསུམ་
གཅིག་དྲིལ་གྱིས་འབད་བརྩོན་བྱས་པས་རྨི་ལམ་ལ་སྡིག་སྒྲིབ་དག་པའི་རྟགས་རྣམ་པ་སྣ་
ཚོགས་འབྱུང་རྒྱུ་ཡོད་པ་རེད། དེ་ལྟར་སྡིག་སྒྲིབ་དག་པའི་རྟགས་མ་བྱུང་གི་བར་དུ་འབད་
བརྩོན་བྱེད་ནས་སྦྱང་དགོས་པ་རེད། གྲངས་ཀ་ཡིག་བརྒྱ་འབུམ་ཐེར་གཅིག་ཁ་སྐོང་དང་
བཅས་པ་རེད། དེ་ལ་རྡོ་རྗེ་སེམས་དཔའི་སྒོམ་བཟླས་ཀྱི་ཁྲིད་འདུས་ཡོད་འཆར་ཡིན། ཅི་གོ་
ཨེ་ཐལ། མ་ཤེས་ས་དང་མ་ངེས་ས་ཡོད་མ་ཐལ་ལམ། དེས་རྡོ་རྗེ་སེམས་དཔའི་སྒོམ་བཟླས་
ཀྱི་ཁྲིད་དེ་སོང་ཚར་བ་རེད།
༣༽ཚོགས་བསག་མཎྜལ།
གསུམ་པ་མཐུན་རྐྱེན་སྒྲུབ་པར་བྱེད་པ་ལ། ཚོགས་བསག་མཎྜལ་གྱི་ཁྲིད་རེད།
ཕྱག་རྒྱ་ཆེན་པོ་ཞེས་པ་རང་གནས་ཀྱི་ཡེ་ཤེས་མངོན་དུ་འགྱུར་ནས་བྱང་ཆུབ་མཆོག་གི་གོ་
འཕང་བསྒྲུབ་དགོས་ན། རང་ལ་རྒྱུ་ཡི་ཚོགས་གསོག་རྒྱ་ཆེན་པོ་ཞིག་མེད་ན། ཕྱག་རྒྱ་ཆེན་པོ་
ལྷན་སྐྱེས་རང་གནས་ཀྱི་ཡེ་ཤེས་རྟོགས་མི་ཐུབ། ཚོགས་རྒྱ་ཆེན་པོ་བསགས་པ་ལ་བརྟེན་
ནས། རང་གནས་ཀྱི་ཡེ་ཤེས་མངོན་དུ་འགྱུར་ཐུབ་དགོས་གསུངས། ཚོགས་བསག་པར་བྱ་
བ་ལ་རྒྱ་བསོད་ནམས་ཀྱི་ཚོགས་དང་འབྲས་བུ་ཡེ་ཤེས་ཀྱི་ཚོགས་ཞེས་བསོད་ནམས་ཀྱི་
ཚོགས་དང་ཡེ་ཤེས་ཀྱི་ཚོགས་གཉིས་བསག་དགོས་པ་རེད། དེ་ལས་རྒྱུ་བསོད་ནམས་ཀྱི་
ཚོགས་གསོག་པར་བྱེད་པའི་ཐབས་ལ། སྤྱིར་བཏང་ཆོས་སྤྱོད་བཅུ་ལ་སོགས་པ་དགེ་སྦྱོར་
36



གྲུབ་མཆོག་བླ་མའི་ཞལ་ལུང་།
གང་དང་གང་ཡིན་ནའང་དེ་ཐམས་ཅད་བསོད་ནམས་གསོག་པའི་རྒྱུར་གཏོགས་པ་རེད།
ལྷག་པར་མཎྜལ་འབུལ་རྒྱུ་འདི་ནི་བསོད་ནམས་གསོག་པའི་ཐབས་ཁྱད་པར་ཅན་ཡིན་པ་
རེད། དེས་ན་རྡོ་རྗེ་སེམས་དཔའི་སྒོམ་བཟླས་ཞོག་ཚར་དུས། མཎྜལ་འབུལ་རྒྱུ་ལ་ཐུག་ལེ་
རེད། མཎྜལ་འབུལ་རྒྱུ་འདི་ལ་དང་པོ་མཎྜལ་གྱི་རྒྱུ་ཚོགས་ཡོ་བྱད་སྟ་གོན་གྱི་གྲབས་བྱེད་
དགོས་པ་རེད། དེ་ལ་ཀུན་དགའ་བསྟན་འཛིན་གྱིས་ཀུན་ཏུ་ཡིད་མོས་གཙོ་ཆེ་བས་ཞེས་
གསུངས། མཎྜལ་ལ་དམིགས་པ་གཙོ་ཆེ་བ་རེད། དམིགས་པ་དེ་མཚོན་བྱེད་ལ་ད་ལྟ་ང་ཚོས་
འབྲུ་ཡི་མཎྜལ་གསོག་གི་ཡོད་པ་རེད། དེ་ཡིན་དུས་ད་ལྟ་ང་ཚོའི་ས་ནས་གྲོ་དང་ནས་སོགས་
འབྲུ་ཡི་རིགས་འདི་འཚོལ་སླ་བའི་དངོས་པོ་ཡིན་པས་གྲོ་དང་ནས་སོགས་གང་ཡིན་ན་ཡང་
མཎྜལ་འདང་ངེས་ཤིག་གྲབས་སུ་ཚུད་པ་བྱེད། དེ་ལ་རྡོ་དང་ཡུག་པོ་དང་རྡུལ་ལ་སོགས་པ་
ཐམས་ཅད་མེད་པར་གཙང་མ་བྱས་ནས་ཆུ་ལ་བཀྲུ་ཞིང་། བངས་ཡག་འོང་བ་ཞིག་སྦྱངས།
དེ་ནས་ཕྱི་སྐམ་ཞིང་ནང་ན་སྤབ་ཅུང་ཙམ་ཡོད་པར་སྐམ་དགོས་པ་རེད། དེ་ཅི་ཡིན་ན། རང་
གི་རྒྱུད་ལ་བྱང་ཆུབ་སེམས་ཀྱིས་བརླན་པའི་རྟེན་འབྲེལ་ཁྱད་པར་ཅན་ཡོད་པ་རེད། ང་ཚོའི་
མཎྜལ་འབུམ་ཐེར་ཞིག་ལ། ནས་སྒྲོ་བ་གང་གིས་འདང་ལི་རེད། འབྲུ་དེ་ང་ཚོས་འབྱོར་རྒྱུའི་
དངོས་པོ་རེད། དེའི་ཁ་ལ་རིན་པོ་ཆེ་གསེར། དངུལ། གཡུ། བྱུ་རུ། མུ་མེན། མུ་ཏིག་ལ་
སོགས་པ་ཚོགས་ཚད། བཟང་པོ་དྲུག་འབྲས་བུ་གསུམ་ལ་སོགས་པ་སྨན་གྱི་རིགས་ཚོགས་
ཚད། ད་དུང་ཁབ་དང་འབུག་དང་གྲི་ཆུང་ལ་སོགས་པས་མཚོན་མཚོན་ཆའི་རིགས་ཀྱང་
འབུལ་ཆོག་པ་རེད། དེ་ཐམས་ཅད་དང་པོ་གཙང་མ་བྱེད་ནས་ཉར། མཆོད་འབྲུ་ཡང་དེ་རིང་
མཆོད་ཚར་བ་དེ་ཁ་ཁ་ལ་གསོག །སང་ཉིན་གསར་པ་བརྗེ་བ་མ་གཏོགས། དེ་རིང་མཆོད་
བཞག་པ་དེ་སང་ཉིན་མཆོད་པ་སོགས་མཆོད་ལྡབ་བྱེད་མི་རུང་། རླུམ་རྣམས་ཀྱིས་འབུམ་
ཐེར་ཁ་མ་ལོང་གི་བར་དུ་གསར་པ་རྐྱང་རྐྱང་མཆོད་པ་མ་གཏོགས་རྙིང་པ་མཆོད་ལྡབ་མི་
རུང་ཞེས་གསུངས་པ་རེད། ཡིན་ན་ཡང་གསེར་གཡུ་ལ་སོགས་པ་རིན་པོ་ཆེའི་རིགས་དང་
སྨན་གྱི་རིགས་རྣམས་དེ་རིང་མཆོད་བཞག་པ་དེ་ཟུར་དུ་ཚུར་ལེན་ནས་སང་ཉིན་ཡང་དེ་



ཕྱག་ཆེན་སྔོན་འགྲོའི་ཁྲིད་ཡིག
མཆོད་ལྡབ་བྱེད་ཆོག་པ་རེད། འབྱོར་པ་དང་ལྡན་མཁན་ཞིག་ཡིན་ན། དེ་དག་ཀྱང་མཆོད་
ལྡབ་མི་བྱེད། ཡང་འབྱོར་པས་དེ་ཙམ་ཡང་མི་ལྕོགས་པའི་རིགས་ཀྱིས་འབུལ་ལྡབ་རང་བྱས་
ནའང་ཆོག་པ་རེད། དང་པོ་རྒྱུ་ཚོགས་གྲ་སྒྲིག་བྱེད་རྒྱུ་མཆོད་རྒྱུ་དེ་དག་རེད། དེ་ནས་མཎྜལ་
གྲ་སྒྲིག་བྱེད་པ་ལ། སྒྲུབ་པའི་མཎྜལ་དང་། མཆོད་པའི་མཎྜལ། གྲངས་གསོག་པའི་མཎྜལ་
ཞེས་མཎྜལ་གསུམ་དགོས་པ་རེད། དེ་ཡང་སྒྲུབ་པའི་མཎྜལ་ཞེས་པ་ཚོགས་རྟེན་གསལ་
གདབ་སའི་ཚོམ་བུ་འགོད་དགོས་ལེ་རེད། ཅི་འདྲ་འགོད་དགོས་ན་འབྲས་དང་མར་གཉིས་
མཉམ་དུ་བརྫི་ནས་དཀྱིལ་ལ་གདན་སྐོར་སྐོར་ལེབ་ལེབ་ཅིག་འཇོག །དེའི་སྟེང་དུ་ཚེ་རིལ་
གྱི་ཚེ་ཙུག་འདྲ་བའི་ཚོམ་བུ་ཆེ་བ་ཞིག་བཅའ། ཕྱོགས་བཞི་ལ་དེ་འདྲའི་ཚོམ་བུ་གདན་མེད་པ་
བཞི་གཞོག །ཚོམ་བུ་ལྔ་ཚོམ་ཅན་དེ་མཆོད་པའི་གྲལ་ལ་འཇོག་ནས་ཚོགས་རྟེན་གྱི་དམིགས་
པ་གསལ་གདབ་སའི་རྟེན་བྱེད། དེ་ནས་མཆོད་པའི་མཎྜལ་ནི། མཎྜལ་ཆེ་བ་དང་བཟང་བ་
ཞིག་ལ་ཚོམ་བུ་སོ་བདུན་མ་བཀོད་ནས་འབུལ་དགོས་པ་རེད། གྲངས་གསོག་པའི་མཎྜལ་
ནི། མཎྜལ་ཆུང་ཆུང་སྟབས་བདེ་བ་ལི་ཡི་མཎྜལ་ཆུང་ཆུང་ཡོད་དར་བ་དེ་འདྲ་མཛུབ་མོའི་
མགོ་ལ་འདི་འདྲ་བྱེད་ནས་བཟུང་ཆོག་པ་ཞིག་དགོས་ལེ་རེད། ད་དུང་གྲངས་གསོག་པའི་
སྐབས་སུ་དགོས་པའི་རས་གཙང་མ་དྲི་མ་མེད་པ་འཁོར་གསུམ་ཁེབས་པའི་ཚད་ཙམ་དགོས་
པ་རེད། དེ་ཐམས་ཅད་འཛོམས་ཚར་བའི་སྐབས། སྒྲུབ་པའི་མཎྜལ་དེ་མཆོད་པ་འདྲ་ཡོད་ན་
མཆོད་པའི་གོང་ལ་གཞོག །དེའི་མདུན་ལ་མཎྜལ་དང་མེ་ཏོག་དང་བདུག་སྤོས་ལ་སོགས་པ་
ཅི་བཤམ་རྒྱུ་ཡོད་ན་དེ་བཤམ། སྣ་བདུན་བྱེད་ནས་བཤམ་དགོས་པའི་ངེས་པ་ཅི་ཡོད་པ་མ་
རེད། སྤྱིར་བཏང་གི་ཆུ་མཆོད་དང་མེ་ཏོག་བདུག་སྤོས་མར་མེ་ལ་སོགས་པ་བཤམ་ན་ཆོག་
ལེ་རེད། ཆོ་ག་དང་ཁ་འདོན་གཞན་དག་བཏོན་ན་དེ་དག་གི་དམིགས་རྟེན་ལ་སྣ་བདུན་
བཤམས་ན་མ་གཏོགས་འདིའི་ནང་ན། ཨོ་བཛྲ་ཨགྷཾ་པྲ་ཏི་ཙ་སོགས་འདོན་རྒྱུ་ཡོད་ལེ་མ་
རེད། དེ་ནས་རང་གདན་ལ་འདུག་ནས་ཚོགས་རྟེན་གསལ་གདབ་དགོས་ལེ་རེད། མདུན་དུ་
རི་རབ་རིན་ཆེན་བཞིའི་རང་བཞིན། །གྲུ་བཞི་བང་རིམ་བཞི་དང་ལྕོག་གིས་བརྒྱན། །རྒྱ་ཆེ་
88



གྲུབ་མཆོག་བླ་མའི་ཞལ་ལུང་།
ཁྱོན་ཡངས་སྲིད་རྩེའི་དཔངས་ལས་མཐོ། །ཞེས་མདུན་དུ་ཁར་རྩང་དཔག་བསམ་ཤིང་གི་
སྡོང་པོ་གསལ་བཏབ་པ་རེད། དེ་རིང་དེའི་ཁ་མ་ལ་རི་ཡི་རྒྱལ་པོ་རི་བོ་མཆོག་རབ་གྲུ་བཞི།
བང་རིམ་བཞི་པ། ལྕོག་བཞི་ཡིས་བརྒྱན་པ། ཤར་ཕྱོགས་དཀར་པོ་ཤེལ་ལས་གྲུབ་པ། ལྷོ་
ཕྱོགས་སྔོན་པོ་བཻཌཱུརྱ་ལས་གྲུབ་པ། ནུབ་ཕྱོགས་དམར་པོ་པདྨ་རཱ་ག་ལས་གྲུབ་པ། བྱང་
ཕྱོགས་སེར་པོ་གསེར་ལས་གྲུབ་པ། དབྱིབས་མགར་བའི་ཏི་ཚ་འདྲ་བ་ཞེས་མགར་བྱེད་དུས་
ཏི་ཚ་ཟེར་བ་རྡུང་འདུག་ས་ཞིག་ཡོད་པ་དེའི་དབྱིབས་རྩ་བ་ཕྲ་བ་ཁ་གཡེར་བ་ཅན་ཞིག་ཡོད་
པ་དེ་འད་ལ་བང་རིམ་བཞི་ཡོད་པ། དེའང་ཆ་བཞི་ལ་བགོས་པའི་བང་རིམ་བཞི། ལྕོག་བཞི་
ཟེར་བ་འདི་ལ་གསུང་རྒྱུན་དུ་རི་རབ་ཀྱི་སྟེང་གི་ཟུར་བཞི་ལ་ཏི་ཚ་ཆུང་ཆུང་འདྲ་བ་བཞི་ཡོད་
གསུངས་པ་རེད། ཡང་གསུང་རྒྱུན་གཅིག་ལ་ལྕོག་བཞི་ཟེར་བ་རི་རབ་ཀྱི་ལོགས་བཞི་ལ་གློ་
འབུར་བཞི་ཡོད་པ་མཆོད་རྟེན་གྱི་གློ་འབུར་འདྲ་བ་དེ་ལ་ཟེར་བ་རེད། སྟེང་གི་ལྕོག་དེ་མ་
རེད་ཅེས་དེ་འདྲ་ཡང་གསུང་གི་གདའ། ང་རང་གི་རྟོག་པར་ཕལ་ཆེར་དེ་འདྲ་ཨེ་ཡིན་སྙམ་པ་
ཤར་བྱུང་། དེ་འདྲ་རྒྱ་ཆེན་པོ་སྟེང་གི་ཁྱོན་ཡངས་པོ་སྲིད་རྩེ་ལས་ཀྱང་དཔངས་མཐོ་བ་ཞིག་
བསམ་དགོས་པ་རེད། རི་རབ་ཏི་ཚ་འདྲ་ཞིག་ཡོད་རྒྱུ་དེའི་དབྱིབས་ངོ་མ་ལ་ཌ་མ་རུ་འདྲ་
ཞིག་ཡོད་པར་གདའ། དེ་ཡང་དངོས་པོ་ཁོ་རང་གི་མཚན་གཞི་ངོ་མ་དེ་དཔག་ཚད་བརྒྱད་ཁྲི་
རྒྱ་མཚོའི་ནང་ན་ནུབ་ཅིང་བརྒྱད་ཁྲི་གྱེན་དུ་འཕགས་པ་དེ་འདྲ་ཡིན་པར་གདའ། ད་ལྟ་སྒོམ་
དུས་གྱེན་དུ་འཕགས་པ་དེ་མ་གཏོགས་རྒྱ་མཚོའི་ནང་དུ་ནུབ་པ་དེ་བསྒོམ་དགོས་པ་མ་རེད།
རི་རབ་དེའི་སྟེང་ལ་སྟེང་གི་ཁྱོན་ཐམས་ཅད་ཁེབས་པའི་རིན་པོ་ཆེ་སྣ་ཚོགས་ཀྱི་རང་བཞིན་
ལས་གྲུབ་པའི་སྣ་ཚོགས་པདྨ་འདབ་མ་བཞི་པ། དེའང་སྣ་ཚོགས་པདྨ་ཞེས་པ་མདོག་རྣམ་པ་
སྣ་ཚོགས་ཡོད་པའི་པདྨ་རེད། དེ་ཡང་ད་ལྟ་ལྷ་བཟོ་བ་རྣམས་ཀྱིས་པད་གདན་འབྲི་སྐབས་
ནང་ལ་མཚལ་བསྐུ་པད་ཤུན་ལ་མཐིང་བསྐུ། ཡང་གཅིག་ལ་ནང་ལ་ལི་ཁྲི་བསྐུ། པད་ཤུན་ལ་
སྤང་བསྐུ་ནས་ཚོན་བཞག་པ་པད་ཁྲ་ཟེར་བ་ཞིག་ཡོད་པ་དེ་འདྲ་རེད། དེ་ནི་གདན་གཞི་རེད།
སྟེང་དུ་པདྨ་འདབ་བཞི་ཁོར་ཡུག་བརྡལ། །ལྟེ་དབུས་སེང་གེས་བཏེགས་པའི་ཁྲི་གདན་སྟེང་།
36)



ཕྱག་ཆེན་སྔོན་འགྲོའི་ཁྲིད་ཡིག
།ཞེས་དེའི་པདྨ་འདབ་བཞིའི་ལྟེ་བ་ཟེའུ་འབྲུའི་སྟེང་ན་སེང་གེ་ཆེན་པོ་བརྒྱད་ཀྱིས་བཏེགས་
པའི་རིན་པོ་ཆེའི་ཁྲི། ནོར་བུ་སོགས་རིན་པོ་ཆེ་སྣ་ཚོགས་པའི་ཁྱད་པར་གྱི་བཀོད་པས་
བརྒྱན་པ། དར་ཟབ་ཀྱི་འབོལ་གདན་དང་བཅས་པ། དེའི་སྟེང་དུ་སྣ་ཚོགས་པདྨ་དང་ཉི་མ་
དང་ཟླ་བའི་དཀྱིལ་འཁོར་བཅས་ཡོད་པའི་ཁྲི་དང་གདན་གྱི་སྟེང་ན། ངོ་བོ་རང་གི་དྲིན་ཅན་
རྩ་བའི་བླ་མ་ཡིན་པ་ལ་རྣམ་པ་ཆོས་སྐུ་རྡོ་རྗེ་འཆང་སྐུ་མདོག་མཐིང་ཁ། གོང་དུ་བཤད་པ་ལྟ་
བུའི་ལོངས་སྤྱོད་རྫོགས་པའི་རྒྱན་ཆས་བཅུ་གསུམ་གྱིས་སྐུ་ལ་བརྒྱན་པ། ཕྱག་གཉིས་རྡོ་རྗེ་
དང་དྲིལ་བུ་འཁྱུད་རྒྱས་འཛིན་པ། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ་ཞིག་གསལ་
བཏབ། དེའི་དབུ་གཙུག་ནས་ཡར་སྐྱབས་འགྲོའི་ཐོ་བརྩེགས་ཀྱི་སྐབས་ལྟར་རྩ་བའི་བླ་མ་རྡོ་
རྗེ་འཆང་གི་དབུ་གཙུག་ལ་དེའི་རྩ་བའི་བླ་མ། དེའི་དབུ་གཙུག་ལ་དེའི་རྩ་བའི་བླ་མ་སོགས་
རིམ་པ་བཞིན་དུ་ཆོས་སྐུ་རྡོ་རྗེ་འཆང་ལ་ཐུག་གི་བར་དུ། ཕྱག་ཆེན་ཉེ་བརྒྱུད་ཀྱི་བླ་མ་ཐམས་
ཅད་ཐོ་བརྩེགས་ཀྱི་རྣམ་པར། འོག་མའི་དབུ་ལ་གོང་མའི་གདན་མ་རེག་ཙམ་དུ་བྱས་ནས་
བཞུགས་པ། དེའི་ཕྱི་ནས་ཕྱག་ཆེན་རིང་བརྒྱུད་ཀྱི་བླ་མ་རྣམས་གོ་རིམ་ངེས་པ་མེད་པར་ཁྲོམ་
ཚོགས་ཀྱི་ཚུལ་དུ་བཞུགས་པ། དེའི་ཕྱི་ནས་ས་དགེ་ལྡན་རྙིང་མ་བཀའ་བརྒྱུད་དམ་སྒྲུབ་
བརྒྱུད་ཤིང་རྟ་བརྒྱད། བཤད་སྒྲུབ་ཤིང་རྟ་བཅོ་བརྒྱད་སོགས་གྲུབ་མཐའ་རིས་སུ་མ་ཆད་
པའི་བླ་མ་མ་ཚང་བ་མེད་པས་བསྐོར་བ་སྟེ། རིང་བརྒྱུད་རིས་མེད་བླ་མའི་ཚོགས་ཀྱིས་
བསྐོར། །ཞེས་གསུངས་པ་རེད། དེའི་ཤར་གྱི་པད་འདབ་ཀྱི་སྟེང་ན་གླང་པོ་ཆེ་བརྒྱད་ཀྱིས་
བཏེགས་པའི་རིན་པོ་ཆེའི་ཁྲི་ཡི་སྟེང་དུ་ཡི་དམ་ཐམས་ཅད་ཀྱི་སྤྱི་དཔལ་བཅོམ་ལྡན་འདས་
འཁོར་ལོ་དྲུ་བ་སྡོམ་པ་སྐུ་མདོག་མཐིང་ཁ་ཞལ་བཞི་ཕྱག་བཅུ་གཉིས་པ་ཡབ་ཡུམ་གསལ།
དེའི་མཐའ་སྐོར་དུ་བྱ་རྒྱུད་སྤྱོད་རྒྱུད་རྣལ་འབྱོར་རྒྱུད་རྣལ་འབྱོར་བླ་ན་མེད་པའི་རྒྱུད་སྡེ་བཞི་
དང་འབྲེལ་བ་གསར་མའི་ཡི་དམ་གྱི་ལྷ་ཚོགས་ཐམས་ཅད་དང་། རྙིང་མའི་ཕྱོགས་ཀྱི་རྒྱུད་
སྡེ་དང་སྒྲུབ་སྡེའི་དཀྱིལ་འཁོར་གྱི་ལྷ་ཚོགས་ཐམས་ཅད་དེ། མདོར་ན་ཡི་དམ་གྱི་རིགས་སུ་
གྱུར་པ་མ་ཚང་བ་མེད་པ་གསལ་གདབ། གཡས་ཀྱི་འདབ་མ་ལ་རྟ་མཆོག་བརྒྱད་ཀྱིས་
90



གྲུབ་མཆོག་བླ་མའི་ཞལ་ལུང་།
བཏེགས་པའི་རིན་པོ་ཆེའི་ཁྲི་ཡི་སྟེང་ན་བཅོམ་ལྡན་འདས་ཤཱཀྱའི་རྒྱལ་པོ་ལ་ཕྱོགས་བཅུ་
དུས་བཞིའི་སངས་རྒྱས་ཐམས་ཅད་དམ། བསྐལ་བཟང་གི་སངས་རྒྱས་སྟོང་རྩ་གཉིས་ལ་
སོགས་པ་སངས་རྒྱས་ཐམས་ཅད་ཀྱིས་བསྐོར་ནས་སེར་ལྟེམ་མེ་བཞུགས་པ། རྒྱབ་ཀྱི་འདབ་
མའི་སྟེང་ན་རྨ་བྱ་བརྒྱད་ཀྱིས་བཏེགས་པའི་རིན་པོ་ཆེའི་ཁྲི་ཡི་སྟེང་ན་ཆོས་སྐུ་ཡུམ་ཆེན་མོ་
སྔར་བཤད་པ་ལྟར་དུ་བསྒོམས་པ། དེའི་ཕྱི་ནས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་
གླེགས་བམ་ཐམས་ཅད་བྲག་རི་བརྩེགས་པ་བཞིན་དུ་བརྩེགས་ནས་ཡོད་པའི་གདོང་དར་གྱི་
ངོས་ནས་ཨཱ་ལི་ཀཱ་ལི་རྣམས་རང་སྒྲ་དང་བཅས་ཏེ་འཁོར་འདུག་གི་ཡོད་པ་གསལ་བཏབ།
གཡོན་གྱི་འདབ་མའི་སྟེང་ན་ཤང་ཤང་བརྒྱད་ཀྱིས་བཏེགས་པའི་རིན་པོ་ཆེའི་ཁྲི། ཤང་ཤང་
ཟེར་དུས་ཤང་ཤང་མི་མ་བྱ་ཞེས་མི་ཡང་མིན་པ་བྱ་ཡང་མིན་པ་མི་མ་བྱ་ཡི་རྣམ་པ་ལུས་པོ་མི་
ཡིན་པ་ལ་རྐང་པ་མན་ཆད་བྱ། གཤོག་པ་དང་མཇུག་སྒྲོ་ཡོད་པ་དེ་འདྲ་རེད། དེ་འདྲའི་ཤང་
ཤང་བརྒྱད་ཀྱིས་བཏེགས་པའི་རིན་པོ་ཆེའི་ཁྲི་ཡི་སྟེང་ན། འཕགས་པའི་དགེ་འདུན་ཐམས་
ཅད་ཀྱི་མངའ་བདག་སྤྱན་རས་གཟིགས་སོགས་རིགས་གསུམ་མགོན་པོ། དེའི་མཐའ་སྐོར་
དུ་ཉེ་བའི་སྲས་ཆེན་བརྒྱད། བསྐལ་བཟང་གི་སེམས་དཔའ་བཅུ་དྲུག །ཆོས་འཕགས་དང་
རྟག་ཏུ་ངུ་ལ་སོགས་པ་བྱང་ཆུབ་སེམས་དཔའ་སེམས་དཔའ་ཆེན་པོའི་རིགས་ཐམས་ཅད།
དེའི་ཕྱི་ནས་སྟོན་པའི་གཏད་རབས་བདུན། ཉན་ཐོས་མཆོག་བརྒྱད། གནས་བརྟན་བཅུ་
དྲུག་ལ་སོགས་པ་རྒྱ་གར་འཕགས་པའི་ཡུལ་དང་བོད་གངས་ཅན་གྱི་ལྗོངས་ལ་བྱོན་པའི་
ཐེག་པ་ཆེ་ཆུང་གི་དགེ་འདུན་མ་ཚང་བ་མེད་པས་བསྐོར་ཏེ་བཞུགས་པ་གསལ་བཏབ།
མདུན་གྱི་འཁོར་ལོ་སྡོམ་པའི་མདུན་ཐད་ཙམ་ན་ཆོས་སྐྱོང་ཡེ་ཤེས་མགོན་པོ་ཕྱག་བཞི་པ་
གཙོ་བོར་གྱུར་པའི་ཕོ་རྒྱུད་རྣམས་ཀྱིས་གཡས་ནས་བསྐོར། སྔགས་སྲུང་རལ་གཅིག་མ་དང་
འདོད་དབང་དུད་སོལ་མ་སོགས་གཙོ་བོར་གྱུར་པའི་ཆོས་སྐྱོང་མོ་རྒྱུད་རྣམས་ཀྱིས་གཡོན་
ནས་བསྐོར། དེའི་བར་མཚམས་སུ་ནོར་ལྷ་གཏེར་བདག་སོགས་ཡེ་ཤེས་ཀྱི་སྤྱན་དང་ལྡན་པ།
སྐྱབས་ཀྱི་འོས་སུ་གྱུར་པ་མ་ཚང་བ་མེད་པ་ཐམས་ཅད་ཁྲོམ་ཚོགས་ལྟར་བཞུགས་ནས་ཡོད་



ཕྱག་ཆེན་སྔོན་འགྲོའི་ཁྲིད་ཡིག
པ་གསལ་གདབ་དགོས་པ་སྟེ། ཤར་གྱི་འདབ་མར་གླང་ཆེན་ཁྲི་གདན་སྟེང་། །འཁོར་ལོ་དྲྭ་
བ་སྡོམ་པ་ཡི་དམ་ཚོགས། །ལྷོ་འདབ་རྟ་ཡི་ཁྲི་དང་གདན་གྱི་སྟེང་། །ཐུབ་པའི་དབང་པོ་དུས་
གསུམ་སངས་རྒྱས་ཚོགས། །ནུབ་ཀྱི་འདབ་མར་རྨ་བྱའི་ཁྲི་གདན་སྟེང་། །ཆོས་སྐུ་ཡུམ་ཆེན་
དམ་ཆོས་གཟུགས་ཀྱི་ཚོགས། །བྱང་འདབ་ཤང་ཤང་ཁྲི་དང་གདན་གྱི་སྟེང་། །སྤྱན་རས་
གཟིགས་དབང་འཕགས་པའི་དགེ་འདུན་ཚོགས། །བར་མཚམས་དཔའ་བོ་མཁའ་འགྲོ་ཆོས་
སྲུང་དང་། །ནོར་ལྷའི་ཚོགས་བཅས་མ་ཚང་བ་མེད་པས་བསྐོར། །ཞེས་གསུངས། གཞན་
ཡང་ཕྱོགས་བཅུའི་རབ་འབྱམས་ཞིང་བཞུགས་པའི། །རྒྱལ་སྲས་ཞི་ཁྲོ་འཁོར་བཅས་མཆོད་
ཡུལ་གྱུར། །ཞེས་རབ་འབྱམས་རྒྱ་མཚོའི་ཞིང་ན་བཞུགས་པའི་རྒྱལ་བ་སངས་རྒྱས་དང་རྒྱལ་
སྲས་བྱང་ཆུབ་སེམས་དཔའ། ཡི་དམ་ཞི་བ་དང་ཁྲོ་བོའི་ཚོགས་མ་ཚང་བ་མེད་པ་མདུན་གྱི་
ནམ་མཁའ་གང་འགྲོ་བ་ཙམ་གྱི་ཚོགས་ཞིང་གསལ་གདབ། དེ་ཚོགས་རྟེན་གསལ་གདབ་པ་
རེད། གཉིས་པ་ཡན་ལག་བདུན་པའི་ཁོངས་སུ་མཆོད་པའི་མཎྜལ་བཅས་འབུལ་བར་བདུན་
ལས། དང་པོ་ཕྱག་འཚལ་བ་ནི། རང་གི་ལུས་འདི་ལྟ་བུ་ཞིང་རྡུལ་སྙེད་ཀྱི་གྲངས་དང་མཉམ་
པ་སྤྲུལ་ནས། ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །དུས་གསུམ་གཤེགས་པ་མི་ཡི་
སེང་གེ་ཀུན། །བདག་གིས་མ་ལུས་དེ་དག་ཐམས་ཅད་ལ། །ལུས་དང་ངག་ཡིད་དང་བས་
ཕྱག་བགྱི་འོ། །ཞེས་ཕྱོགས་བཅུའི་འཇིག་རྟེན་གྱི་ཁམས་ན་བཞུགས་པའི་རྒྱལ་བ་སྲས་དང་
བཅས་པ་ཐམས་ཅད་ལ་བདག་གིས་ཕྱག་འཚལ་ཟེར། བཟང་པོ་སྤྱོད་པའི་སྨོན་ལམ་སྟོབས་
དག་གིས། །རྒྱལ་བ་ཐམས་ཅད་ཡིད་ཀྱི་མངོན་སུམ་དུ། །ཞིང་གི་རྡུལ་སྙེད་ལུས་རབ་བཏུད་
པ་ཡིས། །རྒྱལ་བ་ཀུན་ལ་རབ་ཏུ་ཕྱག་འཚལ་ལོ། །ཞེས་ཕྱོགས་བཅུའི་སངས་རྒྱས་སྲས་དང་
བཅས་པའི་བཟང་པོ་སྤྱོད་པའི་སྨོན་ལམ་གྱི་སྟོབས་ལ་བརྟེན་ནས། རྡུལ་གཅིག་གི་སྟེང་ན་
རྡུལ་སྙེད་ཀྱི་སངས་རྒྱས་ཐམས་ཅད་བཞུགས་ཡོད་བསམ་པའི་རྒྱལ་བ་ཀུན་ལ། རང་གི་
ལུས་ཞིང་གི་རྡུལ་སྙེད་ཀྱི་གྲངས་དང་མཉམ་པར་སྤྲུལ་ནས་སྒོ་གསུམ་གུས་པས་ཕྱག་འཚལ་
དགོས་པ་ཡིན་ཟེར། རྡུལ་གཅིག་སྟེང་ན་རྡུལ་སྙེད་སངས་རྒྱས་རྣམས། །སངས་རྒྱས་སྲས་ཀྱི་
92



གྲུབ་མཆོག་བླ་མའི་ཞལ་ལུང་།
དབུས་ན་བཞུགས་པ་དག །དེ་ལྟར་ཆོས་ཀྱི་དབྱིངས་རྣམས་མ་ལུས་པ། །ཐམས་ཅད་རྒྱལ་བ་
དག་གིས་གང་བར་མོས། །དེ་དག་བསྔགས་པ་མི་ཟད་རྒྱ་མཚོ་རྣམས། །དབྱངས་ཀྱི་ཡན་
ལག་རྒྱ་མཚོའི་སྒྲ་ཀུན་གྱིས། །རྒྱལ་བ་ཀུན་གྱི་ཡོན་ཏན་རབ་བརྗོད་ཅིང་། །བདེ་བར་
གཤེགས་པ་ཐམས་ཅད་བདག་གིས་བསྟོད། །ཅེས་ལུས་ངག་ཡིད་གསུམ་གྱིས་ཕྱག་འཚལ་
ཞིང་བསྟོད་དགོས་གསུངས་པ་རེད། དེ་ཡིས་ཕྱག་འཚལ་བའི་ཡན་ལག་སོང་། གཉིས་པ་
མཎྜལ་ལའང་མཎྜལ་དང་མཆོད་པ་གཉིས་སོ། །ཐོག་མར་མཎྜལ་ལའང་གཉིས་ཀྱི་དང་པོ་
དངོས་ནི། དངོས་འབྱོར་ཚད་ལྡན་དུ་འབུལ་བའམ། ཡང་ན་ཕྱག་རྒྱ་ཙམ་ལས་ཀུན་ཏུ་ཡིད་
མོས་གཙོ་ཆེ་བས། དམིགས་པ་གསལ་རྫོགས་རྒྱ་ཆེ་བ་དང་བཅས་ཞེས་སྒྲུབ་པའི་མཎྜལ་
ཚོམ་བུ་ལྔ་པ་གསལ་བཏབ་ཚར་བ་རེད། ད་མཆོད་པའི་མཎྜལ་ལ་ཚོམ་བུ་སོ་བདུན་མ་འདི་
འགོད་ཅིང་ཡིད་ཀྱིས་མོས་པ་བྱེད་ནས་འབུལ་དགོས་པ་རེད། འདི་ལ་དང་པོ་སྣོད་ཐེབ་ཙེ་
འདྲ་ཞིག་གི་ནང་ལ་བ་བྱུང་དང་དྲི་བཟང་གི་ཆུ་སྦྱངས་པ་ཚགས་སུ་ཚུད་པ་བྱེད། དེ་ནས་ལག་
པ་གཡོན་གྱིས་མཎྜལ་དེ་བཟུང་། མཎྜལ་འབུལ་རྒྱུའི་འབྲུ་སྣོད་དེ་གཡས་ཕྱོགས་སུ་འཇོག་
ནས། ལག་པ་སྟོང་པས་མཎྜལ་ཕྱི་མི་རུང་བས་དེ་མཚོན་བྱེད་དུ་གཡས་པའི་མཐེབ་སྲིན་གྱིས་
འབྲུ་ཉུང་ཙམ་ཞིག་ལེན། ཡིག་བརྒྱ་ཚར་གསུམ་འདོན་ཚེ་ལག་པའི་མཁྲིག་མས་གཡས་སྐོར་
གསུམ་དང་གཡོན་སྐོར་གསུམ་བྱེད་ནས་མཎྜལ་དེ་ཕྱི། ཕྱིས་ཚར་དུས། བྱང་ཆུབ་སེམས་
མཆོག་རིན་པོ་ཆེ། །མ་སྐྱེས་པ་རྣམས་སྐྱེ་གྱུར་ཅིག །སྐྱེས་པ་ཉམས་པ་མེད་པར་ཡང་། །གོང་
ནས་གོང་དུ་འཕེལ་བར་ཤོག །ཅེས་ད་ཅིའི་བ་བྱུང་དང་སྦྱར་བའི་དྲི་བཟང་གི་ཆུ་དེ་ཡིས།
མཎྜལ་གྱི་སྟེང་ཁྱབ་པར་ཆག་ཆག་གདབ། དེ་ནས་ཨོཾ་བཛྲ་བྷ་མི་ཨ་ཧཱུྃ། གཞི་རྣམ་པར་དག་
པ་དབང་ཆེན་གསེར་གྱི་ས་གཞི། ཞེས་མཎྜལ་གྱི་སྟེང་ཁྱབ་པར་འབྲུ་ཡི་སིལ་མ་བཀྲམ། དེ་
ནས་ཨོཾ་བཛྲ་རེ་ཥེ་ཨ་ཧཱུཾ། ཕྱི་ལྕགས་རིའི་ཁོར་ཡུག་གིས་བསྐོར་བའི། ཞེས་ངག་གིས་བརྗོད་
རིམ་བཞིན་དུ་ལག་པས་ཚོམ་བུ་དགོད། སེམས་ཀྱིས་ཀྱང་དེ་ལྟར་བསམ་དགོས་པ་རེད།
གཞི་རྣམ་པར་དག་པ་དབང་ཆེན་གསེར་གྱི་ས་གཞི་ཟེར་དུས་འོག་གཞི་དབང་ཆེན་གསེར་གྱི་
C93



ཕྱག་ཆེན་སྔོན་འགྲོའི་ཁྲིད་ཡིག
ས་གཞི་དེ་དང་པོར་བསམ། ཕྱི་ལྕགས་རིའི་ཁོར་ཡུག་གིས་བསྐོར་བ་ཟེར་བ། རྟ་གདོང་རྒོད་
མ་ཁ་ཡི་ལྕགས་རིས་བ་ཚྭ་ཅན་གྱི་རྒྱ་མཚོའི་མཐའ་ནས་བསྐོར་བསྡད་ཡོད་པ་གསལ་བཞིན་
དུ་མཎྜལ་གྱི་མུ་ནས་འབྲུ་ཡིས་ལྕགས་རིའི་ཁོར་ཡུག་གི་ཚུལ་དུ་བསྐོར་དགོས་པ་རེད།
ལྕགས་རི་བཟོས་མ་དེ་འདྲ་དངོས་སུ་འཇོག་རྒྱུ་ཡོད་ནའང་འདིའི་སྐབས་ནས་བཞག་ན་ཆོག་
ལེ་རེད། དེ་ཡིས་ཕྱི་རྟ་གདོང་གི་ལྕགས་རིའི་ཁོར་ཡུག་གསལ་གདབ། དེ་ཚར་དུས་དབུས་སུ་
ཧཱུྃ་ཞེས་ད་ཅིའི་གུར་གུམ་གྱི་ཆུ་དེ་ནས་སྲིན་མཛུབ་ཀྱིས་དབུས་སུ་ཐིག་ལེ་ཞིག་གཏུག །ཐིག་
ལེ་དེ་ཡི་གེ་ཧཱུྃ་ཡིག་ཅིག་ཏུ་བསམ་ཞིང་དེ་འོད་དུ་ཞུ་ནས་མཎྜལ་ལ་ཁྱབ་འོང་དུས་མཎྜལ་གྱི་
གེགས་བསལ་བ་རེད། དཀྱིལ་ལ་ཚོམ་བུ་ཆེ་བ་ཞིག་བླུགས་ནས་རི་ཡི་རྒྱལ་པོ་རི་བོ་མཆོག་
རབ། ཅེས་ཤར་ཤེལ། ལྷོ་བཻཌཱུརྱ། ནུབ་པདྨ་རཱ་ག །བྱང་གསེར་ལས་གྲུབ་པ། གྲུ་བཞི་བང་
རིམ་ལྕོག་དང་བཅས་པས་བརྒྱན་པ། དེ་ནས་ཤར་ལུས་འཕགས་པོ། ལྷོ་འཛམ་བུ་གླིང་།
ནུབ་བ་ལང་སྤྱོད། བྱང་སྒྲ་མི་སྙན་ཞེས་དེ་བཞི་ལ་ཚོམ་བུ་ཆེ་བ་བཞི་དགོད། དེ་ལཤར་ལུས་
འཕགས་པོ་ཞེས། ལུས་འཕགས་པོ་ལ་ཟླུམ་པོར་བཤད་པ་ཞིག་དང་ཟླ་གམ་དུ་བཤད་པ་
གཉིས་ལས། ད་ལྟ་ང་ཚོའི་ལུགས་འདི་ལ་ཤར་ལུས་འཕགས་པོ་ཟླུམ་པོ་རེད། ལྷོ་འཛམ་བུ་
གླིང་སོག་ཁ། ཞེས་རུས་པ་སོག་ཁའི་དབྱིབས་འདྲ་ཞིག །བཅད་ཁ་ཆེ་ས་རི་རབ་ལ་བསྟན་
ཅིང་ཆུང་ས་ལྕགས་རི་ལ་བསྟན་པ། ནུབ་བ་ལང་སྤྱོད་ཟླ་གམ་བཅད་ཁ་རི་རབ་ལ་བསྟན་པ།
བྱང་སྒྲ་མི་སྙན་གྲུ་བཞི་བཅས་ཚར་དུས། དེ་ལས་ཆུང་ཙམ་གྱི་གླིང་གཡོག་གཉིས་རེ་སྟེ་ཤར་
དུ་ལུས་དང་ལུས་འཕགས། ལྷོར་རྔ་ཡབ་དང་རྔ་ཡབ་གཞན། ནུབ་ཏུ་གཡོ་ལྡན་དང་ལམ་
མཆོག་འགྲོ། བྱང་དུ་སྒྲ་མི་སྙན་དང་སྒྲ་མི་སྙན་གྱི་ཟླ་རྣམས་དབྱིབས་དང་ཁ་དོག་གླིང་ཆེ་བ་
དང་མཚུངས་པ། དེ་འདྲ་གླིང་བཅུ་གཉིས་བཀོད་ཚར་དུས། ཤར་དུ་རིན་པོ་ཆེའི་རི་བོ། ལྷོར་
དཔག་བསམ་གྱི་ཤིང་། ནུབ་ཏུ་འདོད་འཇོ་ཡི་བ། བྱང་དུ་མ་རྨོས་པའི་ལོ་ཏོག །མ་རྨོས་པའི་
ལོ་ཏོག་ཟེར་བ་ད་ལྟ་ང་ཚོས་མ་རྨོས་པའི་ལོ་ཏོག་ཅེས་སེར་པོ་ཟ་འདུག་རྒྱུ་ཞིག་ཡོད་པ་དེ་མ་
རེད། འབྲས་ས་ལུ་ཟེར་བ་འདེབས་མི་དགོས་པར་བསོད་ནམས་ཀྱི་སྟོབས་ཀྱིས་རང་གར་
)4



གྲུབ་མཆོག་བླ་མའི་ཞལ་ལུང་།
འཁྲུངས་ཡོང་བ། བསྐལ་པ་ཡ་ཐོག་གི་མི་རྣམས་ཀྱིས་ལོངས་སྤྱོད་འདུག་རྒྱུ་དེ་རེད། དེ་ནས་
རིམ་པ་བཞིན་དུ་འཁོར་ལོ་རིན་པོ་ཆེ། ནོར་བུ་རིན་པོ་ཆེ། བཙུན་མོ་རིན་པོ་ཆེ། བློན་པོ་རིན་
པོ་ཆེ། གླང་པོ་རིན་པོ་ཆེ། རྟ་མཆོག་རིན་པོ་ཆེ། དམག་དཔོན་རིན་པོ་ཆེ། གཏེར་ཆེན་པོ་ཡི་
བུམ་པ་ཞེས་བརྒྱད་པོ་དེ་དག་ཀྱང་ཡིད་ལ་བསམ་གྱིན་ཚོམ་བུ་དགོད། དེ་ནས་སྒེག་པ་མོ།
ཕྲེང་བ་མ། གླུ་མ། གར་མ་ཞེས་ནང་གི་སྒེག་མོ་བཞི་ཕྱོགས་བཞི་ལ། མེ་ཏོག་མ། བདུག་
སྤོས་མ། སྣང་གསལ་མ། དྲི་ཆབ་མ་སྟེ་ཕྱི་ཡི་སྒེག་མོ་བཞི་མཚམས་བཞི་ལ། ཕྱི་སྒེག་བཞི་
དང་ནང་སྒེག་བཞི་སྟེ་སྒེག་མོ་མཆོད་པའི་ལྷ་མོ་དེ་ལྟར་དགོད། དེ་ནས་ཉི་མ། ཟླ་བ། རིན་པོ་
ཆེའི་གདུགས། ཕྱོགས་ལས་རྣམ་པར་རྒྱལ་བའི་རྒྱལ་མཚན་ཞེས་ཡིད་ཀྱིས་དེ་ལྟར་བསྒོམ།
དབུས་སུ་ལྷ་དང་མིའི་དཔལ་འབྱོར་ཕུན་སུམ་ཚོགས་པ་མ་ཚང་བ་མེད་པ་ཞེས་མཎྜལ་གྱི་
སྟེང་དུ་ཅི་ལྕོགས་གང་ལྕོགས་ཀྱིས་འབྲུ་དེ་ཕྱུར་བུར་སྤང་། དེ་ཉིད་ལྷ་དང་མིའི་དཔལ་འབྱོར་
ཕུན་སུམ་ཚོགས་པ་མ་ཚང་བ་མེད་པ་ཚང་ཞིང་ཡིད་དུ་འོང་བ་ཡིན་བསམ་པའི་མོས་པ་བྱ།
མ་ཟད་བདག་དང་གཞན་གྱི་ལུས་དང་ལོངས་སྤྱོད། དུས་གསུམ་དུ་བསགས་པའི་དགེ་བ་ཅི་
ཡོད། རབ་འབྱམས་རྒྱ་མཚོའི་ཞིང་ཁམས་ན་བཞུགས་པའི་མཆོད་པའི་སྤྲིན་གྱི་ཚོགས་གང་
དག་ཇི་སྙེད་ཡོད་པ་དང་བཅས་པ་ཐམས་ཅད་བློ་ཡིས་བླངས་ནས། འབུལ་ཡུལ་དྲིན་ཅན་རྩ་
བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་དང་། ཡི་དམ་དཀྱིལ་འཁོར་
གྱི་ལྷ་ཚོགས། དཀོན་མཆོག་རིན་པོ་ཆེ་རྣམ་པ་གསུམ། མཁའ་འགྲོ་ཆོས་སྐྱོང་ནོར་ལྷ་གཏེར་
བདག་འཁོར་དང་བཅས་པ་ཐམས་ཅད་དང་། ཕྱོགས་བཅུ་དུས་གསུམ་གྱི་རྒྱལ་བ་སྲས་དང་
སློབ་མར་བཅས་པ། ཞེས་ད་ཅིའི་བསྒོམས་ནས་ཡོད་པའི་རྒྱལ་བ་སྲས་དང་བཅས་པ་མ་
ལུས་པར་གུས་པས་འབུལ་བར་བགྱིའོ། །ཐུགས་རྗེ་ཆེན་པོས་འགྲོ་བའི་དོན་དུ་བཞེས་སུ་
གསོལ། །བཞེས་ནས་བྱིན་གྱིས་བརླབ་ཏུ་གསོལ། །གུ་རུ་ཨི་དམ་མཎྜལ་ཀཾ་ནིརྱ་ཏ་ཡ་མི།
ཞེས་རབ་འབྱམས་རྒྱ་མཚོའི་ཞིང་གི་བཀོད་པ་དེ་རང་གི་བློ་ཡིས་བླངས་ནས་དཀོན་མཆོག་
གསུམ་ལ་འབུལ་དགོས་པ་རེད། རང་ལ་དེ་ལྟར་འབུལ་བའི་བློ་སྟོབས་ཡོད་ན་དཀོན་མཆོག་



ཕྱག་ཆེན་སྔོན་འགྲོའི་ཁྲིད་ཡིག
གསུམ་ལ་བཞེས་པའི་ནུས་པ་ཡོད་པས་དེས་ཚོགས་རྒྱ་ཆེན་པོ་རྫོགས་འགྲོ་བ་རེད། དེ་ཡང་
རི་རབ་གླིང་བཞི་གླིང་ཕྲན་ཉི་ཟླ་ལྕགས་རི་དང་བཅས་པ། འདོད་ལྷ་རིགས་དྲུག་དང་ཚངས་
པའི་གནས་མན་ཆད་བརྩི་གཞི་བྱས་པ་སྟོང་ཕྲག་གཅིག་ལ་སྟོང་དང་པོ་སྤྱི་ཕུད་ཀྱི་འཇིག་
རྟེན་ཞེས་དང་། དེ་བརྩི་གཞི་བྱས་པ་སྟོང་ཕྲག་གཅིག་ཏུ་ལོངས་པ་ལ་སྟོང་གཉིས་པ་བར་
མའི་འཇིག་རྟེན། དེ་ཉིད་བརྩི་གཞི་བྱས་པ་སྟོང་ཕྲག་གཅིག་ཏུ་ལོངས་པ་ལ་སྟོང་གསུམ་གྱི་
སྟོང་ཆེན་པོའི་འཇིག་རྟེན་གྱི་ཁམས་ཞེས་ཟེར་བ་རེད། དེ་བརྩི་གཞི་བྱས་པ་སྟོང་ཕྲག་གཅིག་
ལ་རབ་འབྱམས་རྒྱུད་གཅིག །རབ་འབྱམས་རྒྱུད་གཅིག་དེ་སྟོང་ཕྲག་གཅིག་ལ་རབ་
འབྱམས་མཚམས་སྦྱོར། དེ་ཉིད་སྟོང་ཕྲག་གཅིག་ལ་རབ་འབྱམས་རྒྱ་མཚོ་ཟེར་བ་རེད། དེ་
ཉིད་སངས་རྒྱས་ལོངས་སྤྱོད་རྫོགས་པའི་སྐུ་གཅིག་གི་གདུལ་ཞིང་གི་གྲངས་ཡིན་པ་རེད།
དེས་ན་རབ་འབྱམས་རྒྱ་མཚོའི་ཞིང་གི་བཀོད་པ་དེ། རང་གིས་བློ་ཡིས་བླངས་ནས་འབུལ་
ཐུབ་ན་དཀོན་མཆོག་གསུམ་གྱིས་བཞེས་ཐུབ་གསུངས་པས། དེ་ལྟ་བུར་དམིགས་པ་རྒྱ་ཅི་ཆེ་
བསྒོམས་ནས་སྦྱང་དགོས་པ་རེད། དེ་ཡར་འཇོག་དུས་ད་ལྟ་ཤར་ལུས་འཕགས་པོ་རང་ལ་
ཚུར་བསྟན་ནས་བཀོད་ཡོད་པ་དེ་གཡས་བསྐོར་གྱིས་བསྐོར་ནས་ཡར་སྒྲུབ་པའི་མཎྜལ་གྱི་
མདུན་དུ་མཆོད། དེ་མཆོད་པའི་མཎྜལ་རེད། གྲངས་གསོག་པའི་མཎྜལ་ལ་རང་གདན་ལ་
བདེ་བར་འཁོད་པའི་པང་ལ་ད་ཅིའི་རས་འཁོར་གསུམ་ཁེབས་པའི་ཚད་དེ་བཀོད། ལག་པ་
གཡོན་གྱིས་ཕྲེང་བ་དང་མཎྜལ་བཟུང་། གཡས་ཀྱི་གུང་མཐེབ་ཀྱིས་འབྲུ་དང་སྨན་དང་རིན་
པོ་ཆེ་ཅི་རིགས་བཟུང་ནས་ལག་མཐིལ་ལ་ཕྱིར་མངག །མཎྜལ་གྱི་རྒྱ་འདི་རི་རབ་གླིང་བཞི་
མཚོན་བྱེད་ཀྱི་རྒྱ། ས་གཞིར་སྤོས་ཆུས་བྱུག་ཅིང་མེ་ཏོག་བཀྲམ། །རི་རབ་གླིང་བཞི་ཉི་ཟླས་
བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་ཀུན་རྣམ་དག་ཞིང་དུ་
སྤྱོད་པར་ཤོག །གུ་རུ་ཨི་དམ་མཎྜལ་ཀཾ་ནིརྱ་ཏ་ཡ་མི། ཞེས་མཎྜལ་གྱི་སྟེང་ལ་བླུགས། དེ་
ཕར་གཤེགས་རྒྱུ་དང་མཎྜལ་ཕྱི་རྒྱུ་གཉིས་མཉམ་དུ་བྱེད་དགོས་ལེ་རེད། ས་གཞི་སྤོས་ཆུས་
འདི་ལ་ཨ་ཉོག་སོགས་ཀྱིས། ས་གཞི་སྤོས་བཞི་གཟུགས་བཞི་མེ་ཏོག་བཀྲམ། །ཞེས་འདོན་
96



གྲུབ་མཆོག་བླ་མའི་ཞལ་ལུང་།
མི་ཡོད་འདུག །འོན་ཀྱང་དེ་འདྲ་མ་རེད། ས་གཞིར་སྤོས་ཆུས་བྱུག་ཅིང་མེ་ཏོག་བཀྲམ། །རི་
རབ་གླིང་བཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་ཡིས། །འགྲོ་
ཀུན་རྣམ་དག་ཞིང་དུ་སྤྱོད་པར་ཤོག གུ་རུ་ཨི་དམ་མཎྜལ་ཀམ་ནིརྱ་ཏ་ཡ་མི། ཞེས་དག་པོ་
ཞིག་འདོན་དགོས་པ་རེད། ༼ཞལ་རྩེད་ཀྱི་ཚུལ་དུ།༽ ས་གཞི་སྤོས་བཞི་གཟུགས་བཞི་མེ་ཏོག་
བཀྲམ། །རི་རབ་གླིང་བཞི་ཉི་ཟླས་བརྒྱན་པ་ཡི། །སངས་རྒྱས་ཞིང་ལ་མིག་རེ་ཕུལ་བ་ཡིས། །
འགྲོ་ཀུན་རྣམ་དག་ཞིང་དུ་སྤྱོད་པར་ཤོག །ཅེས་སྒྲ་མ་དག་པ་འདོན་ཉན་ལེ་མ་རེད། སྒྲ་མ་
དག་ན་དོན་དག་ལེ་མ་རེད། རེ་རེ་བཞིན་ཚིག་དོན་ཡིད་ལ་འདྲེ་བར་བྱེད་ནས་གསལ་གྱིན་
གསལ་གྱིན་འབུལ་དགོས་ལེ་རེད། དེ་འདྲ་ཞིག་གིས་ས་གཞི་སྤོས་ཆུས་འབུམ་ཐེར་གྱི་
གྲངས། ཁར་སང་སྔོན་མ་བཤད་ཡོད་པ་ལྟར་དུ་འགྲོ་དགོས་པ་རེད། ཡིག་བརྒྱ་ཁར་སང་
ཞོག་ནས། ད་དེ་རིང་ད་ནངས་མཎྜལ་ལ་ཐུག་ལེ་རེད། མཎྜལ་ལའང་དང་པོ་དབྱངས་
གསལ་དང་ཡིག་བརྒྱས་ངག་གཅོད། དེ་ནས་བླ་མའི་གསོལ་འདེབས་ཅི་འདྲ་འདོན་དགོས་
ན་དེ་འདོན། དེ་བཏོན་ཚར་དུས་བཀའ་བརྒྱུད་རིན་པོ་ཆེ་ལ་ཕྱག་འཚལ་ལོ། །ཞེས་དོན་ཡིད་
ལ་དྲན་གྱིན་དྲན་གྱིན་དལ་མོ་བྱེད་ནས་འདོན། བྲེལ་བ་ཅི་ཡོད་ལེ་མ་རེད། དེ་ནས་ཚོགས་
ཞིང་གསལ་གདབ་ནས་ཕྱག་བརྒྱ་ཕྱག་གཅིག་འཚལ། དེ་ནས་ཡིག་བརྒྱ་ལྔ་བཅུ་སོགས་ཅི་
ཙམ་འདོན་ནའང་དེ་ཐམས་ཅད་དམིགས་འདོན་སྦྲག་མ་བྱེད་ནས་འདོན། ཡིག་བརྒྱ་བཏོན་
ཚར་མ་ཐག་ཏུ། མཎྜལ་ལ་འཇུག་ནས་མཎྜལ་གྱི་གྲངས་གསོག །ཐུན་གྲོལ་རན་པ་ན། །
མཎྜལ་དེ་ཕར་བཞག་སྟེ། མཉེས་བྱེད་མཎྜལ་བཟང་པོ་འདི་ཕུལ་བས། །བྱང་ཆུབ་ལམ་ལ་
བར་ཆད་མི་འབྱུང་ཞིང་། །དུས་གསུམ་རྒྱལ་བའི་དགོངས་པ་རྫོགས་པ་དང༌། །སྲིད་པར་མི་
འཁྲུལ་ཞི་བར་མི་གོལ་ཞིང་། །ནམ་མཁའ་དང་མཉམ་པའི་འགྲོ་རྣམས་སྒྲོལ་བར་ཤོག །ཅེས་
སྨོན་ལམ་གདབ། གཉིས་པ་མཆོད་པའི་ཡན་ལག་ནི། མེ་ཏོག་དམ་པ་ཕྲེང་བ་དམ་པ་དང་། །
སིལ་སྙན་རྣམས་དང་བྱུག་པ་བདུག་མཆོག་དང་། །མར་མེ་མཆོག་དང་བདུག་སྤོས་དམ་པ་
ཡིས། །རྒྱལ་བ་དེ་དག་ལ་ནི་མཆོད་པར་བགྱི། །ན་བཟའ་དམ་པ་རྣམས་དང་དྲི་མཆོག་དང་། །



ཕྱག་ཆེན་སྔོན་འགྲོའི་ཁྲིད་ཡིག
ཕྱེ་མའི་ཕུར་མ་རི་རབ་མཉམ་པ་དང་། །བཀོད་པ་ཁྱད་པར་འཕགས་པ་མཆོག་ཀུན་གྱིས། །
རྒྱལ་བ་དེ་དག་ལ་ནི་མཆོད་པར་བགྱི། །མཆོད་པ་གང་རྣམས་བླ་མེད་རྒྱ་ཆེ་བ། །དེ་དག་
རྒྱལ་བ་ཐམས་ཅད་ལ་ཡང་མོས། །བཟང་པོ་སྤྱོད་ལ་དད་པའི་སྟོབས་དག་གིས། །རྒྱལ་བ་
ཀུན་ལ་ཕྱག་འཚལ་མཆོད་པར་བགྱི། །ཞེས་དེ་ཐམས་ཅད་ཚིག་རྗེས་དོན་དྲན་བྱེད་ནས་
འདོན། གསུམ་པ་སྡིག་པ་བཤགས་པའི་ཡན་ལག་སྟེ། ཡན་ལག་བདུན་པའི་ཁོངས་སུ་
མཎྜལ་འགྲོ་བར་བྱེད་ནས་གསུང་གི་ཡོད་དུས། ཡན་ལག་བདུན་གྱི་ནང་ནས་སྡིག་པ་
བཤགས་པའི་ཡན་ལག་ལ་རྒྱས་བསྡུས་གཉིས་ཡོད་པ་ལས། དང་པོ་རྒྱས་པ་ལ་མདོ་སྡེ་ཕུང་
པོ་གསུམ་པ་འདི་བཞིན་བརྗོད་ཅེས། ལྟང་བཤགས་མདོ་སྡེ་ཕུང་པོ་གསུམ་པ་འདི་འདོན་
དུས་ད་ལྟ་འདི་ན་བདེ་བར་གཤེགས་པ་སུམ་ཅུ་སོ་ལྔ་གསུངས་ཡོད་པ་འདི་ཐམས་ཅད་ད་ལྟ་
འཚོ་ཞིང་གཞེས་ལ་ཆོས་ཀྱང་སྟོན་པའི་སངས་རྒྱས་ཤ་སྟག་ཡིན་གསུངས་པ་རེད། དེས་ན་དེ་
རྣམ་པས་ཐོག་དྲངས་ནས་ཕྱོགས་བཅུའི་ཞིང་ན་བཞུགས་པའི་སངས་རྒྱས་ཐམས་ཅད་བདག་
ལ་དགོངས་སུ་གསོལ་སྙམ་ནས། ལྟུང་བཤགས་འདི་ཚར་གཅིག་འདོན་དགོས་པ་རེད།
བདག་སོགས་སེམས་ཅན་ཐམས་ཅད་དུས་རྟག་པར་བླ་མ་སྐྱབས་སུ་མཆིའོ། །སངས་རྒྱས་
ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །བཅོམ་
ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
དཔལ་རྒྱལ་བ་ཤཱཀྱ་ཐུབ་པ་ལ་ཕྱག་འཚལ་ལོ། །རྡོ་རྗེའི་སྙིང་པོ་རབ་ཏུ་འཇོམ་པ་ལ་ཕྱག་
འཚལ་ལོ། །རིན་ཆེན་འོད་འཕྲོ་ལ་ཕྱག་འཚལ་ལོ། །ཀླུ་དབང་གི་རྒྱལ་པོ་ལ་ཕྱག་འཚལ་ལོ། །
དཔའ་བོའི་སྡེ་ལ་ཕྱག་འཚལ་ལོ། །དཔལ་དགྱེས་ལ་ཕྱག་འཚལ་ལོ། །རིན་ཆེན་མེ་ལ་ཕྱག་
འཚལ་ལོ། །རིན་ཆེན་ཟླ་འོད་ལ་ཕྱག་འཚལ་ལོ། །མཐོང་བ་དོན་ཡོད་ལ་ཕྱག་འཚལ་ལོ། །
རིན་ཆེན་ཟླ་བ་ལ་ཕྱག་འཚལ་ལོ། །དྲི་མ་མེད་པ་ལ་ཕྱག་འཚལ་ལོ། །དཔལ་བྱིན་ལ་ཕྱག་
འཚལ་ལོ། །ཚངས་པ་ལ་ཕྱག་འཚལ་ལོ། །ཚངས་པས་བྱིན་ལ་ཕྱག་འཚལ་ལོ། །ཆུ་ལྷ་ལ་
ཕྱག་འཚལ་ལོ། །ཆུ་ལྷའི་ལྷ་ལ་ཕྱག་འཚལ་ལོ། །ད་ལྟ་ལ་ལས་ཆུ་ལྷ་ལ་ཕྱག་འཚལ་ལོ། །ཆུ་
98



གྲུབ་མཆོག་བླ་མའི་ཞལ་ལུང་།
ཡི་ལྷ་ལ་ཕྱག་འཚལ་ལོ། །ཞེས་འདོན་གྱི་གདའ་བ་དེ་འདྲ་མ་རེད། ཆུ་ལྷའི་ལྷ་ལ་ཕྱག་
འཚལ་ལོ།།ཟེར་བ་རེད། དཔལ་བཟང་ལ་ཕྱག་འཚལ་ལོ། །ཙན་དན་དཔལ་ལ་ཕྱག་འཚལ་
ལོ། །གཟི་བརྗིད་མཐའ་ཡས་ལ་ཕྱག་འཚལ་ལོ། །འོད་དཔལ་ལ་ཕྱག་འཚལ་ལོ། །མྱ་ངན་
མེད་པའི་དཔལ་ལ་ཕྱག་འཚལ་ལོ། །སྲེད་མེད་ཀྱི་བུ་ལ་ཕྱག་འཚལ་ལོ། །མེ་ཏོག་དཔལ་ལ་
ཕྱག་འཚལ་ལོ། །དེ་བཞིན་གཤེགས་པ་ཚངས་པའི་འོད་ཟེར་རྣམ་པར་རོལ་པ་མངོན་པར་
མཁྱེན་པ་ལ་ཕྱག་འཚལ་ལོ། །དེ་བཞིན་གཤེགས་པ་པདྨའི་འོད་ཟེར་རྣམ་པར་རོལ་པ་
མངོན་པར་མཁྱེན་པ་ལ་ཕྱག་འཚལ་ལོ། །ནོར་དཔལ་ལ་ཕྱག་འཚལ་ལོ། །དྲན་པའི་དཔལ་
ལ་ཕྱག་འཚལ་ལོ། །མཚན་དཔལ་ཤིན་ཏུ་ཡོངས་བསྒྲགས་ལ་ཕྱག་འཚལ་ལོ། །དབང་པོ་
ཏོག་གི་རྒྱལ་མཚན་གྱི་རྒྱལ་པོ་ལ་ཕྱག་འཚལ་ལོ། །ཤིན་ཏུ་རྣམ་པར་གནོན་པའི་དཔལ་ལ་
ཕྱག་འཚལ་ལོ། །གཡུལ་ལས་ཤིན་ཏུ་རྣམ་པར་རྒྱལ་བ་ལ་ཕྱག་འཚལ་ལོ། །རྣམ་པར་གནོན་
པ་གཤེགས་པའི་དཔལ་ལ་ཕྱག་འཚལ་ལོ། །ཀུན་ནས་སྣང་བ་བཀོད་པའི་དཔལ་ལ་ཕྱག་
འཚལ་ལོ། །རིན་ཆེན་པདྨོ་རྣམ་པར་གནོན་པའི་དཔལ་ལ་ཕྱག་འཚལ་ལོ། །བཅོམ་ལྡན་
འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་པོ་
ཆེའི་པདྨ་ལ་རབ་ཏུ་བཞུགས་པ་རི་དབང་གི་རྒྱལ་པོ་ལ་ཕྱག་འཚལ་ལོ། །དེ་དག་ལ་སོགས་
པ་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ན་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་ཞེས་བདེ་བར་གཤེགས་པ་སོ་ལྔ་པོ་དེ་རྣམ་པས་
མཚོན་ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་ན་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་བཅོམ་ལྡན་འདས་གང་ཇི་སྙེད་ཅིག་བཞུགས་ཏེ་
འཚོ་ཞིང་གཞེས་པ་དེ་དག་ཐམས་ཅད་བདག་ལ་དགོངས་སུ་གསོལ། བདག་གཞན་གྱི་སྐྱེ་བ་
འདི་དང་སྐྱེ་བ་ཐོག་མ་དང་ཐ་མ་མ་མཆིས་པ་ནས་འཁོར་བ་ན་འཁོར་བའི་སྐྱེ་གནས་ཐམས་
ཅད་དུ་སྡིག་པ་མི་དགེ་བའི་ལས་བགྱིས་པ་དང་། བགྱིད་དུ་སྩལ་བ་དང༌། བགྱིས་པ་ལ་རྗེས་
སུ་ཡི་རང་བའམ། མཆོད་རྟེན་གྱི་དཀོར་རམ། དགེ་འདུན་གྱི་དཀོར་རམ། ཕྱོགས་བཅུའི་
9)



ཕྱག་ཆེན་སྔོན་འགྲོའི་ཁྲིད་ཡིག
དགེ་འདུན་གྱི་དཀོར་འཕྲོག་པ་དང་། འཕྲོག་ཏུ་སྩལ་བ་དང་། འཕྲོག་པ་ལ་རྗེས་སུ་ཡི་རང་
བའམ། མཚམས་མ་མཆིས་པ་ལྔ་ཡི་ལས་བགྱིས་པ་དང་། བགྱིད་དུ་སྩལ་བ་དང་། བགྱིས་
པ་ལ་རྗེས་སུ་ཡི་རང་བའམ། མི་དགེ་བ་བཅུའི་ལས་ཀྱི་ལམ་ཡང་དག་པར་བླངས་བ་ལ་
ཞུགས་པ་དང་། འཇུག་ཏུ་སྩལ་བ་དང༌། ཞུགས་པ་ལ་རྗེས་སུ་ཡི་རང་བའམ། ལས་ཀྱི་སྒྲིབ་
པ་གང་གིས་བསྒྲིབས་ནས་བདག་སེམས་ཅན་དམྱལ་བར་མཆི་བའམ། དུད་འགྲོའི་སྐྱེ་
གནས་སུ་མཆི་བའམ། ཡི་དྭགས་ཀྱི་ཡུལ་དུ་སྐྱེ་བའམ། ཡུལ་མཐའ་འཁོབ་ཏུ་སྐྱེ་བའམ། ཀླུ་
ཀློར་སྐྱེ་བའམ། ལྷ་ཚེ་རིང་པོ་རྣམས་སུ་སྐྱེ་བའམ། དབང་པོ་མ་ཚང་བར་འགྱུར་བའམ། ལྟ་
བ་ལོག་པ་འཛིན་པར་འགྱུར་བའམ། སངས་རྒྱས་འབྱུང་བ་ལ་མཉེས་པར་མི་བགྱིད་པར་
འགྱུར་བའི་ལས་ཀྱི་སྒྲིབ་པ་གང་ལགས་པ་དེ་དག་ཐམས་ཅད་སངས་རྒྱས་བཅོམ་ལྡན་
འདས་སྐུ་ཡེ་ཤེས་སུ་གྱུར་པ། སྤྱན་དུ་གྱུར་པ། དཔང་དུ་གྱུར་པ། ཚད་མར་གྱུར་པ། མཁྱེན་
པ་གཟིགས་པ། དེ་དག་གི་སྤྱན་སྔར་མཐོལ་ལོ་བཤགས་སོ། །མི་འཆབ་བོ། །མི་སྦེད་དོ། །
སླན་ཆད་ཀྱང་གཅོད་ཅིང་སྡོམ་པར་བགྱིད་ལགས་སོ། །སངས་རྒྱས་བཅོམ་ལྡན་འདས་དེ་
དག་ཐམས་ཅད་བདག་ལ་དགོངས་སུ་གསོལ། བདག་གཞན་གྱི་སྐྱེ་བ་འདི་དང་། སྐྱེ་བ་ཐོག་
མ་དང་མཐའ་མ་མ་མཆིས་པ་ནས་འཁོར་བ་ན་འཁོར་བའི་སྐྱེ་བ་གཞན་དག་ཏུ་སྦྱིན་པ་ཐ་ན་
དུད་འགྲོའི་སྐྱེ་གནས་སུ་སྐྱེས་པ་ལ་ཟས་ཁམ་གཅིག་ཙམ་བསྩལ་བའི་དགེ་བའི་རྩ་བ་གང་
ལགས་པ་དང༌། ཞེས་སྦྱིན་པའི་ཕ་རོལ་རུ་ཕྱིན་པ། བདག་གིས་ཚུལ་ཁྲིམས་བསྲུངས་པའི་
དགེ་བའི་རྩ་བ་གང་ལགས་པ་དང་། ཞེས་ཚུལ་ཁྲིམས་ཀྱི་ཕ་རོལ་རུ་ཕྱིན་པ། བདག་གིས་
ཚངས་པར་སྤྱོད་པ་ལ་གནས་པའི་དགེ་བའི་རྩ་བ་གང་ལགས་པ་དང་། ཞེས་བཟོད་པའི་ཕ་
རོལ་ཏུ་ཕྱིན་པ། བདག་གིས་སེམས་ཅན་ཡོངས་སུ་སྨིན་པར་བགྱིས་པའི་དགེ་བའི་རྩ་བ་
བརྩོན་འགྲུས་ཀྱི་ཕ་རོལ་ཏུ་ཕྱིན་པ། བདག་གིས་བྱང་ཆུབ་མཆོག་ཏུ་སེམས་བསྐྱེད་པའི་དགེ་
བའི་རྩ་བ་བསམ་གཏན་གྱི་ཕ་རོལ་ཏུ་ཕྱིན་པ། བདག་གིས་བླ་ན་མེད་པ་ཡེ་ཤེས་ཀྱི་དགེ་བའི་
རྩ་བ་ཤེས་རབ་ཀྱི་ཕ་རོལ་ཏུ་ཕྱིན་པ་རེད་ཅེས་ངེད་ཀྱི་མཁན་པོ་རྣམ་རྒྱལ་བཟང་པོས་སྐབས་
1 (0)



གྲུབ་མཆོག་བླ་མའི་ཞལ་ལུང་། །
ཤིག་ཞལ་འཕྲོས་སུ་གསུངས་སོང་། དགེ་བའི་རྩ་བ་གང་ལགས་པ་དེ་དག་ཐམས་ཅད་
གཅིག་ཏུ་བསྡུས་ཤིང་བཟླུམས་ཏེ་བསྡོམས་ནས་བླ་ན་མ་མཆིས་པ་དང་། གོང་ན་མ་མཆིས་པ་
དང༌། གོང་མའི་ཡང་གོང་མ། བླ་མའི་ཡང་བླ་མར་ཡོངས་སུ་བསྔོ་བས་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བགྱིའོ། །ཇི་ལྟར་འདས་པའི་སངས་
རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོས་པ་དང་། ཇི་ལྟར་མ་བྱོན་པའི་སངས་
རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་འགྱུར་བ་དང༌། ཇི་ལྟར་ད་ལྟར་
བཞུགས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་མཛད་པ་དེ་
བཞིན་དུ་བདག་གིས་ཀྱང་ཡོངས་སུ་བསྔོ་བར་བགྱིའོ། །སྡིག་པ་ཐམས་ཅད་ནི་སོ་སོར་
བཤགས། །བསོད་ནམས་ཐམས་ཅད་ལ་རྗེས་སུ་ཡི་རང་ངོ༌། །སངས་རྒྱས་ཐམས་ཅད་ལ་
བསྐུལ་ཞིང་གསོལ་བ་འདེབས་སོ། །བདག་གིས་བླ་ན་མེད་པ་ཡེ་ཤེས་ཀྱི་མཆོག་དམ་པ་ཐོབ་
པར་གྱུར་ཅིག །འདི་ལ་དང་པོ་སངས་རྒྱས་རྣམས་ཀྱི་མཚན་རེ་རེ་བཞིན་བརྗོད་ཅིང་ཕྱག་
འཚལ་བ་དེ། ཕྱག་འཚལ་བའི་ཕུང་པོ། དེ་ནས་སྡིག་པའི་དངོས་པོ་རེ་རེ་བཞིན་དུ་བགྲངས་
ནས་བཤགས་པ་དེ་བཤགས་པའི་ཕུང་པོ། དེ་མན་ཆད་དེ་བསྔོ་བའི་ཕུང་པོ་སྟེ། ལྟུང་
བཤགས་འདི་ལ་ཕུང་པོ་གསུམ་པའི་མདོ་ཞེས་ཟེར་བའི་དོན་དེ་རེད། མི་མཆོག་རྒྱལ་བ་གང་
དག་ད་ལྟར་བཞུགས་པ་དང་། །གང་དག་འདས་པ་དག་དང་དེ་བཞིན་གང་མ་བྱོན། །ཡོན་
ཏན་བསྔགས་པ་མཐའ་ཡས་རྒྱ་མཚོ་འདྲ་ཀུན་ལ། །ཐལ་མོ་སྦྱར་བར་བགྱིས་ཏེ་སྐྱབས་སུ་ཉེ་
བར་མཆིའོ། །ཞེས་དང་། ལུས་ཀྱི་ལས་ནི་རྣམ་པ་གསུམ། །ངག་གི་རྣམ་པ་བཞི་དག་དང་། །
གོང་ཡང་ཡིད་ཀྱི་རྣམ་གསུམ་པོ། །མི་དགེ་བཅུ་པོ་སོ་སོར་བཤགས། །ཐོག་མ་མེད་ནས་ད་
ལྟའི་བར། །མི་དགེ་བཅུ་དང་མཚམས་མེད་ལྔ། །སེམས་ནི་ཉོན་མོངས་དབང་གྱུར་པའི། །
སྡིག་པ་ཐམས་ཅད་བཤགས་པར་བགྱི། །མཚམས་མེད་ལྔ་པོ་དག་གི་སྡིག་པ་རྣམས། །གང་
གིས་མི་ཤེས་དབང་གིས་བྱས་པ་དག །དེ་ཡིས་ལྟུང་བ་བཤགས་པ་འདི་བརྗོད་ན། །མྱུར་དུ་
མ་ལུས་ཡོངས་སུ་བྱང་བར་འགྱུར་། །ཞེས་ལྟུང་བཤགས་ཀྱི་ཕན་ཡོན་བཤད་པ་རེད། དེ་ལ་
} { }}



ཕྱག་ཆེན་སྔོན་འགྲོའི་ཁྲིད་ཡིག
འགའ་ཞིག་གིས་མྱུར་དུ་མ་ལུས་ཡོངས་སུ་བྱང་བར་ཤོག །ཅེས་ཟེར་བ་དེ་ནོར་བ་རེད།
འདིའི་ཡན་ཆད་དེ་བཤགས་པ་རྒྱས་པ་རེད། བཤགས་པ་བསྡུས་པ་ནི། འདོད་ཆགས་ཞེ་
སྡང་གཏི་མུག་དབང་གིས་ནི། །ལུས་དང་ངག་དང་དེ་བཞིན་ཡིད་ཀྱིས་ཀྱང་། །སྡིག་པ་
བདག་གིས་བགྱིས་པ་ཅི་མཆིས་པ། །དེ་དག་ཐམས་ཅད་བདག་གིས་སོ་སོར་བཤགས། །
ཞེས་འདོད་ཆགས་ཞེ་སྡང་གཏི་མུག་གསུམ་གྱིས་ཀུན་ནས་བསླངས་ཏེ་བདག་གི་ལུས་དང་
ངག་དང་ཡིད་གསུམ་གྱི་སྒོ་ནས་སྡིག་པ་མི་དགེ་བ་ཅི་དང་ཅི་བགྱིས་པ་དེ་དག་ཐམས་ཅད་
བདག་གིས་སོ་སོར་བཤགས། ཞེས་རེ་རེ་བཞིན་དུ་ཡིད་ལ་དྲན། ཁ་ཡིས་བགྲངས་ནས་སོ་
སོར་བཤགས་ཟེར་བ་རེད། རྗེས་སུ་ཡི་རང་བའི་ཡན་ལག་ནི། ཕྱོགས་བཅུའི་རྒྱལ་བ་ཀུན་
དང་སངས་རྒྱས་སྲས། །རང་རྒྱལ་རྣམས་དང་སློབ་དང་མི་སློབ་དང༌། །འགྲོ་བ་ཀུན་གྱི་
བསོད་ནམས་གང་ལ་ཡང་། །དེ་དག་ཀུན་གྱི་རྗེས་སུ་བདག་ཡི་རང་། །ཞེས་དང་། ལྔ་པ་
ཆོས་ཀྱི་འཁོར་ལོ་བསྐོར་བར་བསྐུལ་བའི་ཡན་ལག་ནི། གང་ན་ཕྱོགས་བཅུའི་འཇིག་རྟེན་
སྒྲོན་མ་རྣམས། །བྱང་ཆུབ་རིམ་པར་སངས་རྒྱས་མ་ཆགས་བརྙེས། །མགོན་པོ་དེ་དག་བདག་
གིས་ཐམས་ཅད་ལ། །འཁོར་ལོ་བླ་ན་མེད་པ་བསྐོར་བར་བསྐུལ། །ཞེས་དང་། དྲུག་པ་མྱ་
ངན་ལས་མི་འདའ་བར་གསོལ་བ་འདེབས་པའི་ཡན་ལག་ནི། མྱ་ངན་འདའ་སྟོན་གང་
བཞེད་དེ་དག་ལ། །འགྲོ་བ་ཀུན་ལ་ཕན་ཞིང་བདེ་བའི་ཕྱིར། །བསྐལ་པ་ཞིང་གི་རྡུལ་སྙེད་
བཞུགས་པར་ཡང་། །བདག་གིས་ཐལ་མོ་རབ་སྦྱར་གསོལ་བར་བགྱི། །ཞེས་དང་། བདུན་
པ་བྱང་ཆུབ་མཆོག་ཏུ་བསྔོ་བའི་ཡན་ལག་ནི། ཕྱག་འཚལ་བ་དང་མཆོད་ཅིང་བཤགས་པ་
དང༌། །རྗེས་སུ་ཡི་རང་བསྐུལ་ཞིང་གསོལ་བ་ཡི། །དགེ་བ་ཅུང་ཟད་བདག་གིས་ཅི་བསགས་
པ། །ཐམས་ཅད་བདག་གིས་བྱང་ཆུབ་ཕྱིར་བསྔོ་འོ། །ཞེས་སོ། །དེ་དག་གིས་ཡན་ལག་
བདུན་པའི་ཁོངས་སུ་མཎྜལ་འབུལ་བ་དེ་སོང་ནས། གསུམ་པ་བསྡུ་རིམ་དོན་གྱི་མཎྜལ་ནི།
མཆོད་ཞིང་འཁོར་རྣམས་ཁྱབ་བདག་བླ་མར་ཐིམ། །ཞེས། མདུན་གྱི་ནམ་མཁར་ཕྱོགས་
བཅུ་རབ་འབྱམས་ནམ་མཁའི་ཁམས་གང་བ་ཙམ་ཞིག་གསལ་ནས་ཡོད་པའི་མཆོད་ཞིང་གི་
1 (02



གྲུབ་མཆོག་བླ་མའི་ཞལ་ལུང༌།
འཁོར་རྣམས་ཐམས་ཅད་རྩ་བའི་བླ་མ་ལ་ཐིམ། ཞེས་ད་ཅིའི་མཎྜལ་གྱི་ལྟེ་བ་ལ་ཡོད་རྒྱུའི་རྩ་
བའི་བླ་མ་དེ་ལ་ཐིམ། བླ་མ་དེ་ཡང་བདག་གི་སྤྱི་བོ་ནས་ཞུགས་ཏེ་འོད་དུ་ཞུ། མཆོད་བྱ་
མཆོད་བྱེད་མཆོད་ཡུལ་ཐམས་ཅད་མཉམ་པ་ཉིད་དུ་རྟོགས་པའི་རང་གྲོལ་བདེ་བ་ཆེན་པོར་
མཉམ་པར་བཞག་ན་འདི་མཆོད་པའི་ཕུལ་ཡིན་ཞེས་འདི་ན་མཉམ་བཞག་བྱེད་དགོས་པ་
རེད། དེ་བསྡུ་རིམ་དོན་དམ་གྱི་མཎྜལ་རེད། དེ་མཆོད་པའི་ནང་ནས་ཕུལ་དུ་བྱུང་བའི་མཆོད་
པ་ཡིན་ཞེས་གསུངས་པ་རེད། དེ་ནས་དགེ་བ་འདི་ཡིས་མྱུར་དུ་བདག །དཔལ་ལྡན་བླ་མ་
འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ་སོགས་དགེ་བསྔོ་ཤིས་བརྗོད་ལ་སོགས་པ་
མཐར་དབྱུང་། དེ་ནས་དབྱངས་གསལ་ཡིག་བརྒྱ་འདོན་ནས་ངག་གྲོལ། ཐུན་མཚམས་ཀྱི་
རྣལ་འབྱོར་ལ་འཇུག །ཐུན་གཉིས་པ་དང་གསུང་པའང་། སྔ་མ་དེའི་རིགས་འགྲེ་རེད། ཐུན་
བཞི་པ་ལ། རང་གྲོལ་བདེ་བ་ཆེ་འདི་མཆོད་པའི་ཕུལ། །ཞེས་པའི་མཇུག་ནས། བདག་
གཞན་སྣང་སྲིད་མི་དམིགས་སྟོང་པའི་ངང་། །རང་སེམས་སྐྱེ་མེད་རིག་རྩལ་མ་འགག་པ། །
སོགས་བླ་མའི་རྣལ་འབྱོར་ནས་བཟུང་སྟེ། ཕྱག་ཆེན་གྱི་འདོན་བྱ་ཡོངས་རྫོགས་མཐར་
དབྱུང༌། དེ་ཡིས་མཎྜལ་གྱི་ཁྲིད་མདོར་བསྡུས་ཙམ་གྲུབ་པ་རེད། དེ་གསུམ་ནི་སྤྱིར་བཏང་
སྔོན་འགྲོའི་བྱ་བ་གཙོ་བོ་གསུམ་དེ་རེད། །
༽བྱིན་རླབས་འཇུག་བར་བྱེད་པ་བླ་མའི་རྣལ་འབྱོར། །
ད་སྔོན་འགྲོ་དང་དངོས་གཞི་གཞི་མཐུན་པ་བླ་མའི་རྣལ་འབྱོར་གྱི་ཁྲིད་ལ། བྱིན་
རླབས་འཇུག་པར་བྱེད་པ་བླ་མའི་རྣལ་འབྱོར་གྱི་ཁྲིད་ཅེས་གསུངས་པ་རེད། རང་གི་རྒྱུད་ལ་
རང་གནས་ཀྱི་ཡེ་ཤེས་ངོ་འཕྲོད་དགོས་ན། བླ་མའི་བྱིན་རླབས་ཀྱི་ལྕོགས་ཀྱིས་འཕྲོད་པ་མ་
གཏོགས། དེ་ལས་གཞན་དུ་གྱུར་པའི་ཐབས་བཙལ་རྒྱུ་མེད་པ་རེད། དེས་ན་བྱིན་རླབས་
འཇུག་པར་བྱེད་པ་བླ་མའི་རྣལ་འབྱོར་ཞེས། བྱིན་རླབས་ཀྱི་འཇུག་སྒོ་བླ་མའི་རྣལ་འབྱོར་
རེད། དེ་ལ་ནང་གསེས་ཀྱི་དོན་ལྔ་ཡོད་པ་ལས། དང་པོ་བདག་ལྷ་རྩ་བརྒྱུད་བླ་མ་བསྐྱེད་པ་
1()3



ཕྱག་ཆེན་སྔོན་འགྲོའི་ཁྲིད་ཡིག་
ནི། རང་གི་གཞི་ལུས་འདི་ལྷ་ཡི་རྣལ་འབྱོར་དུ་བསྒོམ་དགོས་ལེ་རེད། བདག་གཞན་སྣང་
སྲིད་མི་དམིགས་སྟོང་པའི་ངང༌། །ཞེས་བདག་དང་གཞན་ཞེས་བཟུང་བ་དང་འཛིན་པ་
གཉིས་ཀྱིས་བསྡུས་པའི་སྣང་ཞིང་སྲིད་པའི་ཆོས་འདི་དག་ཐམས་ཅད་མི་དམིགས་པ་སྟོང་
པའི་ངང་ལས། རང་གི་སེམས་ཉིད་སྐྱེ་མེད་རིག་པའི་རང་རྩལ་འགྱུར་བ་མེད་པ་དེ་ཉིད།
འགག་པ་མེད་པའི་ཚུལ་གྱིས་སྐད་ཅིག་གིས་པདྨ་ཉི་མ་དང་བམ་རོ་མགོ་གཡོན་བསྟན་གྱི་
གདན་ཞིག་གསལ་བཏབ། བམ་རོ་ཟེར་རྒྱུ་འདི་རོ་བམ་ཞིང་མྱགས་པ་རུལ་བ་དེ་འདྲ་ལ་ཡང་
ཟེར་བ་རེད། འོན་ཀྱང་འདིའི་སྐབས་ཀྱི་བམ་རོ་ཟེར་རྒྱུ་འདི་བུད་མེད་སྦྲུམ་མ་བུ་བཙའ་མ་
ཐུབ་ནས་ཤི་སོང་བའི་རོ་ལ་གོ་དགོས་ལེ་རེད། སྐད་ཅིག་པདྨ་ཉི་མ་བམ་རོའི་སྟེང་། །བཅོམ་
ལྡན་འདས་མ་ཤེས་རབ་ཕག་མོ་ཡུམ། །ཞེས་ཤེས་རབ་ཀྱི་ཕ་རོལ་ཏུ་ཕྱིན་པ་གཟུགས་སྐུའི་
རྣམ་པར་ཤར་འོང་བ་བཅོམ་ལྡན་འདས་རྗེ་བཙུན་རྡོ་རྗེ་རྣལ་འབྱོར་མ། བདེ་བ་ཆེན་པོ་རྣམ་
པ་ཀུན་གྱི་མཆོག་དང་ལྡན་པ་མཚོན་བྱེད་ཀྱི་སྐུ་མདོག་པདྨ་རཱ་གའི་མདོག་ལྟར་ཤིན་ཏུ་དམར་
བ། ཆོས་ཀུན་ཐིག་ལེ་ཉག་གཅིག་ཏུ་མཚོན་བྱེད་ཞལ་གཅིག་པ་ཁྲོ་ཞིང་འཛུམ་པའི་ཉམས།
ཞེས་ཁྲོ་ཞིང་འཛུམ་པ་ཞི་མ་ཁྲོའི་ཉམས། མཆེ་བ་བཞི་གཙིགས་པ། སྤྱན་གསུམ་དང་ལྡན་པ།
བདེན་པ་གཉིས་མཚོན་པའི་ཕྱག་གཉིས། ཕྱག་གཡས་ཀྱིས་རྣམ་པར་རྟོག་པའི་ཟུག་རྔུ་མ་
ལུས་པ་གཅོད་པར་བྱེད་པ་མཚོན་པའི་གྲི་གུག་རྣོན་པོ་ནམ་མཁའི་མཐོངས་སུ་འཕྱུར་བ། གྲི་
གུག་འདི་ལ་ཕོ་གྲི་ཞེས་པ་གྲི་གུག་གི་རྩེ་གུག་བསྡད་པ། ཡེ་ཤེས་མགོན་པོ་དང་འཁོར་ལོ་
བདེ་མཆོག་ལ་སོགས་པའི་ཕྱག་ལ་ཡོད་པ་དེ་འདྲ། མོ་གྲི་ཟངས་མ་རྩེ་ཤང་སྟེ་གྲི་གུག་ལ་
རིགས་གཉིས་ཡོད་པ་རེད། གཡོན་ཟག་པ་མེད་པའི་བདེ་བ་ལ་རོལ་བའི་བརྡར་ཐོད་པ་
ཁྲག་གིས་གང་བ་ཐུགས་ཀར་འཛིན་པ། ཡབ་ཁྲག་འཐུང་ཧེ་རུ་ཀ་འཁོར་ལོ་དྲ་བ་སྡོམ་པ་
དང་མཉམ་པར་སྦྱར་བས་ཐབས་ཤེས་དབྱེར་མི་ཕྱེད་པའི་བརྡར་གྲུ་མོ་གཡོན་ལ་ཁ་ཊཾ་ག་
དཀར་པོ། ཡར་སྣེ་རྡོ་རྗེ་ཕྱེད་པ་རྩེ་ལྔ་པ་དང་མར་སྣེ་རྡོ་རྗེ་ཕྱེད་པ་རྩེ་ལྔ་པས་མཚན་པ། དེ་ལ་
ཐོད་པ་སྐམ་རྙིད་རློན་གསུམ་བུམ་པ་རྡོ་རྗེ་རྒྱ་གྲམ་དར་དཔྱངས་དྲིལ་བུ་གཡེར་ཁ་དང་བཅས་
} {j4



གྲུབ་མཆོག་བླ་མའི་ཞལ་ལུང་།
པས་མཛེས་པ། ཡུ་བ་དཀར་པོ་ཅན་གྲུ་མོ་གཡོན་པ་ནས་ཕྱིར་འཁྲིལ་བ། སྐུ་ལྔ་ཡོངས་སུ་
རྫོགས་པ་མཚོན་པའི་བརྡར། རིན་པོ་ཆེའི་རྩེ་ཕྲན་གྱིས་བརྒྱན་པའི་ཐོད་པ་སྐམ་པོ་ལྔ་ཡིས་
དབུ་ལ་བརྒྱན་པ། ཕ་རོལ་ཏུ་ཕྱིན་པ་ལྔ་མཚོན་པའི་རུས་པའི་ཕྱག་རྒྱ་ལྔ་ཡིས་བརྒྱན་པ་སྟེ།
སྦྱིན་པའི་ཕ་རོལ་ཏུ་ཕྱིན་པ་རྫོགས་པའི་བརྡར་སྤྱི་བོ་ལ་རུས་པའི་འཁོར་ལོ། ད་ལྟ་ང་ཚོས་
འབག་གོན་སྐབས་འབག་ཚངས་ཟེར་ནས་གོན་རྒྱུ་ཡོད་པ་དེའི་ཚུགས་ཀ་འདྲ་ཡར་སྦུབ་སྦུབ་
རེད་སོང་བ། འཁོར་ལོའི་རྩིབས་སུམ་ཅུ་སོ་གཉིས་ཡོད་པ། ཚུལ་ཁྲིམས་ཀྱི་ཕ་རོལ་ཏུ་ཕྱིན་
པ་རྫོགས་པའི་བརྡར་སྙན་ལ་རུས་པའི་སྙན་རྒྱན་རྩེ་སུམ་བྲག་གི་རྣམ་པ་ཅན། བཟོད་པའི་ཕ་
རོལ་ཏུ་ཕྱིན་པ་རྫོགས་པའི་བརྡར་དཔུང་གདུབ་ཕྱག་གདུབ་ཞབས་གདུབ། བརྩོན་འགྲུས་ཀྱི་
ཕ་རོལ་ཏུ་ཕྱིན་པ་རྫོགས་པའི་བརྡར་རུས་པའི་དྲྭ་བ་དྲྭ་ཕྱེད་ཀྱི་སྐེད་རགས། བསམ་གཏན་གྱི་
ཕ་རོལ་ཏུ་ཕྱིན་པ་རྫོགས་པའི་བརྡར་རུས་པའི་མགུལ་རྒྱན། རྡོ་རྗེ་རྣལ་འབྱོར་མ་རང་ཉིད་
ཤེས་རབ་ཀྱི་ཕ་རོལ་ཏུ་ཕྱིན་པའི་རང་གཟུགས་ཡིན་སྟབས་ཐལ་ཆེན་གྱི་ཚོམ་བུ་མི་དགོས་
པས་རུས་པའི་ཕྱག་རྒྱ་ལྔ། འདུ་བྱེད་ལྔ་བཅུ་རྩ་གཅིག་དག་པའི་བརྡར་མི་མགོ་རློན་པ་ལྔ་
བཅུ་རྩ་གཅིག་གི་ཕྲེང་བ། འདུ་བྱེད་ལྔ་བཅུ་རྩ་གཅིག་ཟེར་བ་ནི་འདོད་ཆགས་ཞེ་སྡང་གཏི་
མུག་གསུམ་གྱི་རྟོག་ཚོགས་བརྒྱད་ཅུ་པོའི་ནང་ལ་འདུས་ནས་ཡོད་པ་རེད། དེ་དག་དག་པའི་
བརྡར་མགོ་བོ་རློན་པའི་ཕྲེང་བས་དོ་ཤལ་བྱས་པ། སྒྲིབ་པ་གཏན་སྤངས་ནམ་མཁའ་ཕྱོགས་
ཀྱི་གོས། །ཞེས་མ་རིག་པའི་སྒྲིབ་པ་ཐམས་ཅད་གཏན་ནས་སྤངས་པའི་བརྡར་ནམ་མཁའ་
ཕྱོགས་ཀྱི་གོས་ཞེས་ན་བཟའི་རིགས་གཏན་ནས་མེད་པ། སྐུ་གཅེར་མོ་རང་ཡིན་པ་རེད།
གཅེར་མོའི་སྟེང་ལ་རུས་པའི་རྒྱན་གྱིས་བརྒྱན་པ། དགའ་བའི་ཆ་གང་བཅུ་དྲུག་ལང་ཚོ་ཅན། །
ཞེས་དགའ་བ་བཅུ་དྲུག་གི་ཆ་ཤས་ཡོངས་སུ་རྫོགས་པ་མཚོན་པའི་བརྡར་ལོ་ཚོད་བཅུ་དྲུག་
ལོན་པའི་ལང་ཚོ་ཅན། སྲིད་ཞིའི་མཐའ་སྤངས་བརྐྱང་བསྐུམ་ཕྱེད་པའི་གར། །ཞེས་སྲིད་ལ་
མི་གནས་ཞི་ལ་མི་གོལ་བའི་བརྡར་ཞབས་གཡས་བསྐུམ་པ་གཡོན་པའི་བརླ་ལ་གཏད་ཅིང་།
གཡོན་བརྐྱངས་པས་བམ་རོའི་སྙིང་ཁར་བརྫིས་པ། འཁོར་བའི་མུན་པ་ཐམས་ཅད་གཞོམ་
1 ()5



ཕྱག་ཆེན་སྔོན་འགྲོའི་ཁྲིད་ཡིག
པའི་བརྡར་སྐུ་ལས་འོད་ཟེར་གྱི་ཚོགས་དཔག་ཏུ་མེད་པའི་རྩེ་ལ་མེ་ཡི་ཕུང་པོ་འཕྲོ་བ། རྣམ་
པ་ལྷར་གསལ། ཞེས་ཕར་བལྟ་སའི་རྣམ་པ་རྡོ་རྗེ་ཕག་མོའི་སྐུ་རུ་གསལ་བ་དེ་རྣམ་པ་ལྟར་
གསལ་བ། རྣམ་དག་ཡིད་བཞིན་རྟོགས། །ཞེས་དེ་དག་རེ་རེ་བཞིན་མཚོན་བྱ་མཚོན་བྱེད་
ལྷན་དུ་གསུངས་འདུག་པ་དེ་དག་རེད། ཡེ་དག་ལྷ་ཡི་ང་རྒྱལ་རབ་ཏུ་བརྟན། །ཞེས་གཞན་ག་
ཤེད་ཅིག་ལ་རྡོ་རྗེ་ཕག་མོ་ཟེར་བ་ཞིག་ཡོད། ང་ཡང་དེ་དང་འདྲ་བ་ཞིག་ཡིན་ཟེར་བ་ལྟ་བུ་
མིན་པ། རང་ཉིད་རྡོ་རྗེ་ཕག་མོ་དངོས་ཡིན་སྙམ་པའི་ང་རྒྱལ་བརྟན་པ་སྟེ། རྣམ་པ་གསལ་བ།
རྣམ་དག་དྲན་པ། ང་རྒྱལ་བརྟན་པ་ཞེས་པའི་བསྐྱེད་རིམ་གྱི་མཚན་ཉིད་གསུམ་པོ་འདི།
བསྐྱེད་རིམ་ཡིན་ནོ་ཅོག་ལ་ཚང་དགོས་པ་རེད། སྣང་ཞིང་སྟོང་ལ་སྟོང་ཞིང་སྣང་བ། སྣང་སྟོང་
ཟུང་དུ་འཇུག་པ། ཡེ་ཤེས་སྒྱུ་མ་ཆེན་པོའི་སྐུ། ཞེས་རང་གི་ལུས་དེ་ལྟར་དུ་གསལ་དགོས་པ་
རེད། དེ་ཉིད་དབུ་གཙུག་བར་སྣང་ཁྲི་གདན་སྟེང་། །ཞེས་དབུ་གཙུག་གི་སྟེང་གི་བར་སྣང་ལ།
སེང་གེ་བརྒྱད་ཀྱིས་བཏེགས་པའི་རིན་པོ་ཆེའི་ཁྲི་དང་གདན་གྱི་སྟེང་དུ། འདིའི་སྐབས་ནས།
རིན་པོ་ཆེའི་ཁྲི། དར་ཟབ་ཀྱི་གདན། མ་རིག་པའི་མུན་པ་སེལ་བ་ཉི་མའི་གདན། འཁོར་
བའི་ཚ་གདུང་འཇོམ་པ་ཟླ་བའི་གདན། དེའི་སྟེང་ན་སྒྲ་གཅན་གྱི་གདན་ཏེ་གདན་སུམ་རྩེག །
དེ་ལ་སྒྲ་གཅན་གྱི་གདན་ཟེར་བ། མཐིང་ཁ་ཞིག་ལ་ཐིག་ལེ་སེར་པོས་མཚན་པ་དེ་འདྲ་སྒོམ་
དགོས་པ་རེད། སྒྲ་གཅན་གྱི་གདན་འདི་སྒོམ་དགོས་ས་རྡོ་རྗེ་འཆང་། འཁོར་ལོ་སྡོམ་པ།
དུས་ཀྱི་འཁོར་ལོ་ལ་སོགས་པ་ཡི་དམ་འདི་རྣམས་རེད། རྒྱུ་མཚན་ཅི་རེད་ན། ཁུ་རྡུལ་རླུང་
གསུམ་དག་པ་མཚོན་བྱེད་ལ་ཉི་ཟླ་སྒྲ་གཅན་དང་བཅས་པའི་གདན་དེ་བསྒོམ་དགོས་པ་རེད།
ངས་སྒྲ་གཅན་གྱི་གདན་ལ་ཅི་འདྲ་ཡོད་མ་ཤེས་ནས་ཅི་འདྲ་དགོས་པ་རེད་ཞུས་པས། གཞི་
མཐིང་ཁ་ཞིག་ལ་ཐིག་ལེ་སེར་པོས་བཏབ་པ་དཔེར་ན་དར་མོན་ཚེ་ཟེར་བ་ཐིག་ལེ་ཡོད་པ་དེ་
འདྲ་རེད་གསུངས། དེ་ལྟར་ཁུ་རྡུལ་རླུང་གསུམ་དག་པའི་གདན་དེའི་སྟེང་ན། ངོ་བོ་རང་གི་རྩ་
བའི་བླ་མ་རྣམ་པ་རིགས་ཐམས་ཅད་ཀྱི་བདག་པོ་ཁྱབ་བདག་རྡོ་རྗེ་འཆང་གི་སྐུ་ཡི་རྣམ་པ།
དེ་ཡང་ཆོས་སྐུ་མི་འགྱུར་བ་མཚོན་པའི་སྐུ་མདོག་ནམ་མཁའི་མདངས་དང་ལྡན་པ། ཐབས་
106



གྲུབ་མཆོག་བླ་མའི་ཞལ་ལུང་།
དང་ཤེས་རབ་ཟུང་དུ་འཇུག་པའི་རྡོ་རྗེ་དང་དྲིལ་བུ་ཐུགས་ཀར་བསྣོལ་ཏེ་འཛིན་པ། གསང་
ཆེན་རིགས་གཅིག་ཡིན་པ་མཚོན་བྱེད་དབུ་སྐྲ་ཐོར་ཚུགས་སུམ་བརྩེགས་ཀྱི་རྣམ་པར་
བཅིངས་ནས་དེའི་རྩེ་ལ་ཡིད་བཞིན་གྱི་ནོར་བུས་མཚན་པ། དགོས་འདོད་ཀྱི་ཚོགས་ཆར་
ལྟར་འབེབས་པ་མཚོན་པའི་རིན་པོ་ཆེ་རྣམ་པ་སྣ་ཚོགས་ཀྱི་རྒྱན། ཐུགས་རྗེ་ཆེན་པོས་འགྲོ་
བ་ཐམས་ཅད་ཡོངས་སུ་སྐྱོབ་པའི་བརྡར་དར་གྱི་སྨད་ཤམ་གསོལ་བ། མདོར་ན་ལོངས་སྤྱོད་
རྫོགས་པའི་རྒྱན་ཆས་བཅུ་གསུམ་མཐའ་དག་རྫོགས་པ། འཁོར་འདས་མཉམ་པ་ཉིད་དུ་
རྟོགས་པའི་བརྡར་ཞབས་རྡོ་རྗེའི་སྐྱིལ་ཀྲུང་། སྒྲིབ་པ་དང་བྲལ་བ་མི་ཟད་རྒྱན་གྱི་འཁོར་
ལོའི་བདག་ཉིད། ཅེས་མི་ཟད་རྒྱན་འཁོར་ལྔ་ཕྲག་ལྔ་པོ་རྫོགས་པའི་བདག་ཉིད་ཅན།
ཕྱོགས་བཅུའི་རབ་འབྱམས་ཀྱི་ཞིང་ཁམས་ཐམས་ཅད་དེའི་སྐུ་ལ་རྫོགས་པ། ཕྱོགས་བཅུའི་
ཞིང་ཁམས་ཐམས་ཅད་ལ་དེའི་སྐུ་ཡི་རོལ་པས་ཁྱབ་པ། དེ་ཡིན་དུས་རབ་འབྱམས་ཀྱི་ཞིང་
ཐམས་ཅད་ཀྱི་ཁྱབ་བདག །དུས་གསུམ་སངས་རྒྱས་ཐམས་ཅད་ཀྱི་སྤྱི་དཔལ། དེ་འདྲ་ཞིག་
ཡིན་བསམ་དགོས་པས། ཞིང་ཀུན་སྤྲུལ་པའི་རོལ་པས་རྒྱས་པར་འགེངས། །ཞེས་གསུངས།
དབུ་སྟེང་ཕྱག་ཆེན་བརྒྱུད་པའི་བླ་མའི་ཕྲེང་། །ཆོས་སྐུ་རྡོ་རྗེ་འཆང་ལ་ཐུག་གི་བར། །ཡོངས་
རྫོགས་ཐོ་བརྩེགས་རང་མདུན་ཞལ་ཕྱོགས་བཞུགས། །ཀུན་ཀྱང་མངོན་སུམ་དགྱེས་བརྩེའི་
རང་བཞིན་གསལ། །ཞེས་དེའི་དབུ་གཙུག་ལ་དེའི་རྩ་བའི་བླ་མ་ནས་ཆོས་སྐུ་རྡོ་རྗེ་འཆང་ལ་
ཐུག་གི་བར་དུ། ཁར་སང་སྔོན་མ་བཤད་པ་དེ་ལྟར་དུ་བསྒོམ། འདི་ལ་ཉེ་བརྒྱུད་ཀྱི་བླ་མ་
རྣམས་མ་གཏོགས། རིང་བརྒྱུད་དང་རིས་མེད་ཀྱི་བླ་མ་རྣམས་སྒོས་སུ་གསལ་གདབ་དགོས་
པ་མ་རེད། ཡོངས་རྫོགས་ཐོ་བརྩེགས་རང་མདུན་ཞལ་ཕྱོགས་བཞུགས། །ཞེས་དེ་སྔ་ཚོགས་
ཞིང་བསྒོམས་པ་དེ་ཐམས་ཅད་ཞལ་ཚུར་གྱུ་ནས་སྒོམ་གྱི་ཡོད་པ་རེད། ད་ལྟའི་ཚོགས་ཞིང་
འདི་རང་གང་དུ་ཁ་འཁོར་ནས་ཡོད་ན་བླ་མ་ཡང་དེ་ན་ཞལ་འཁོར་ནས་སྒོམ་དགོས་པ་རེད།
རང་ཕར་བསྒོམ། བླ་མ་ཚུར་བསྒོམ་ནས་ཕྱིན་ཀ་ལོག་དེ་འདྲ་སྒོམ་དགོས་པ་མ་རེད། ཀུན་
ཀྱང་མངོན་སུམ་དགྱེས་ཤིང་བརྩེ་བའི་རང་བཞིན་ཅན། ཞེས་ཐུགས་བརྩེ་བས་བདག་ལ་
107



ཕྱག་ཆེན་སྔོན་འགྲོའི་ཁྲིད་ཡིག
དགོངས་ནས་དགྱེས་པའི་མདངས་དང་བཅས་ཏེ་བཞུགས་བསྡད་ཡོད་བསམ་དགོས་པ་རེད།
གཉིས་པ་མཆོད་པའི་མཎྜལ་ནི། དེ་ལྟར་སྤྱི་བོ་ལ་གསལ་བཏབ་ནས་ཡོད་པའི་ཆོས་སྐུ་
ལོངས་སྐུ་སྤྲུལ་སྐུ་སྟེ་སྐུ་གསུམ་ཡོངས་སུ་རྫོགས་པ་བླ་མའི་ཚོགས་དེ་དག་རྣམས་ལ། ཕྱི་ནང་
གསང་གསུམ་དེ་བཞིན་ཉིད་ཀྱིས་མཆོད། །ཅེས་ང་ཚོའི་དཀོན་མཆོག་སྤྱི་འདུས་ཀྱི་ནང་ལ་
ཡོད་རྒྱུ། ཆོས་དབྱིངས་མཎྜལ་རིག་པས་བརྒྱན་པ་འདི། །བླ་མ་སངས་རྒྱས་ཆོས་ཀྱི་སྐུ་ལ་
འབུལ། །ཞེས་གསང་བའི་མཎྜལ། རང་ལུས་མཎྜལ་དབང་པོས་བརྒྱན་པ་འདི། །བླ་མ་
ལོངས་སྤྱོད་རྫོགས་པའི་སྐུ་ལ་འབུལ། །ཞེས་ནང་གི་མཎྜལ། རིན་ཆེན་མཎྜལ་གསེར་གཡུས་
བརྒྱན་པ་འདི། །བླ་མ་ཐུགས་རྗེ་སྤྲུལ་པའི་སྐུ་ལ་འབུལ། །ཞེས་ཕྱི་ཡི་མཎྜལ་སྟེ། དེ་དང་འདྲ་
བར་ཕྱི་ནང་གསང་གསུམ་གྱིས་མཆོད། དེ་བཞིན་ཉིད་ཀྱི་མཆོད་པ་ནི་མཆོད་བྱ་མཆོད་བྱེད་
མཆོད་ཡུལ་དང་བཅས་ཏེ་འཁོར་གསུམ་ཡོངས་དག་གི་མཎྜལ་དེ་རེད། དེ་ཡིན་དུས། སྐུ་
གསུམ་ཡོངས་རྫོགས་བླ་མའི་ཚོགས་རྣམས་ལ། །ཕྱི་ནང་གསང་གསུམ་དེ་བཞིན་ཉིད་དང་
བཅས་པས་མཆོད། བདག་ལུས་ལོངས་སྤྱོད་སྣང་ཞིང་སྲིད་པའི་དངོས་པོ་དང་བཅས་པ་
ཐམས་ཅད་ཡོངས་སུ་བཞེས་ཤིག །བླ་མེད་མཆོག་གི་དངོས་གྲུབ་དེ་བདག་ལ་བསྩལ་དུ་
གསོལ་ཞེས་མཆོད་པ་འབུལ་བ་རེད། གསུམ་པ་མོས་གུས་གསལ་གདབ་པ་ནི། སྤྱི་བོའི་རྩ་
བརྒྱུད་བླ་མ་རྗེ་བཙུན་ཚོགས། །རྣམ་མཁྱེན་རྫོགས་པའི་སངས་རྒྱས་ཉག་གཅིག་དངོས། །
ཞེས་སྤྱི་བོ་ལ་ཐོ་བརྩེགས་སུ་བཞུགས་པའི་རྩ་བརྒྱུད་ཀྱི་བླ་མ་འདི་ཐམས་ཅད་རྣམ་པ་ཐམས་
ཅད་མཁྱེན་པའི་སངས་རྒྱས་ཉག་གཅིག་གམ་སངས་རྒྱས་དངོས་སུ་བཞུགས་པ་རེད། ཅི་ལ་
སངས་རྒྱས་ཉག་གཅིག་རེད་ན། ཐུགས་ཀྱི་དགོངས་པ་ཆོས་ཀྱི་དབྱིངས་སུ་རོ་གཅིག་ཏུ་
མཉམ་པ། ཞེས་ཁོང་རྣམ་པ་ཐམས་ཅད་ཆོས་ཀྱི་སྐུར་མངོན་པར་སངས་རྒྱས་ཟིན་པ་ཤ་སྟག་
ཡིན་པས་ཐུགས་རྗེ་ལ་ཆེ་ཆུང་དང༌། བྱིན་རླབས་ལ་ཁྲི་གང་མེད་པ་དེ་འདྲས་ཐུགས་ཀྱི་
དགོངས་པ་ཆོས་ཀྱི་དབྱིངས་སུ་མཉམ་སོང་བ་རེད། རྣམ་པ་གང་འདུལ་དེར་སྣང་སོ་སོ་ཙམ། །
ཞེས་པར་མཇལ་ས་ཕྱི་ཡི་རྣམ་པ་ལ་གདུལ་བྱ་དྲང་བའི་ཆེད་དུ་གང་ལ་གང་འདུལ་གྱི་སྐུ་ཡི་
]08



གྲུབ་མཆོག་བླ་མའི་ཞལ་ལུང་།
རྣམ་པར་ཤར་ནས། གང་ལ་གང་འཚམས་པའི་ཐེག་པ་གསུམ་གྱི་ཆོས་ཀྱི་འཁོར་ལོ་བསྐོར་
བར་མཛད་པ། རྒྱུ་མཚན་དེའི་ཕྱིར་ན་བདག་ཉིད་འདི་ཕྱི་བར་དོ་ཚེ་རབས་ཐམས་ཅད་ལ།
སྐྱབས་གནས་ཁྱེད་རྣམས་མ་གཏོགས་གཞན་མེད་ཟེར། ཅིའི་ཕྱིར་སྐྱབས་ཞུ་དགོས་པ་རེད་
ན། འཁོར་བ་སྡུག་བསྔལ་གྱི་རང་བཞིན་ནམ་སྡུག་བསྔལ་གྱི་རྒྱ་མཚོ་ཆེན་པོ་འདི་ལས་
བསྐྱབ་དགོས་ན། སྐྱབས་ཀྱི་རེ་ས་ལྟོས་ས་བླ་མ་ཁྱེད་རྣམ་པ་མ་གཏོགས། དེ་ལས་གཞན་དུ་
གྱུར་པའི་སྐྱབས་གཅིག་ཀྱང་འཚོལ་རྒྱུ་མེད་ལ། སྐྱབས་ཐུབ་མཁན་ཞིག་ཀྱང་མེད་ཟེར། །
དེའི་རྒྱུ་མཚན་ཤེས་པའི་སྒོ་ནས་བླ་མ་ཁྱེད་རྣམ་པ་ལ་སྐྱབས་སུ་འགྲོ་ལེ་ཡིན་ཞེས། སྐྱབས་
གནས་གཅིག་པུར་གྱུར་པ་ཡིན་པ་ཤེས་པའི་སྒོ་ནས། སྐྱབས་གནས་ཁྱེད་རྣམས་ལས་གཞན་
མ་མཆིས་པས་ན་ངས་མོས་གུས་གདུང་ཤུགས་དྲག་པོས་བློ་གཏད་ལིངས་བསྐྱར་གྱིས། ངའི་
ལུས་ངག་ཡིད་གསུམ་བླ་མ་ཁྱེད་ལ་འབུལ་ནས་གསོལ་བ་འདེབས་ལེ་ཡིན་ཟེར། དེ་ཡིན་
དུས་ཐུགས་བརྩེ་བ་ཆེན་པོས་རྗེས་སུ་དགོངས་ནས། བདག་ཁམས་གསུམ་འཁོར་བའི་
གནས་འདི་ལས་བསྐྱབ་ཏུ་གསོལ། ཞེས་ཐུགས་རྒྱུད་བསྐུལ་ནས་མོས་གུས་ཀྱི་གསལ་
གདབ་ཀྱི་ཡོད་པ་རེད། བཞི་པ་གསོལ་འདེབས་དངོས་ལ་བསྡུས་རྒྱས་གཉིས་ཡོད་པ་ལས་
དང་པོ་ལ་དྲུག་ཡོད་པའི། ཐོག་མར་བརྒྱུད་པའི་བླ་མ་ལ་གསོལ་བ་གདབ་པ་སྟེ། འདི་ཉེ་
བརྒྱུད་བླ་མའི་གསོལ་འདེབས་རེད། ད་ལྟ་སྤྱི་གཙུག་ལ་རིམ་པ་བཞིན་དུ་བསྒོམ་འདུག་རྒྱུ།
རིགས་བརྒྱའི་དབང་ཕྱུག་རྡོ་རྗེ་འཛིན་རྡོ་རྗེ་འཆང་དང་། ཏིལ་རྡུང་ཞེས་པ་ཏིལླི་པ་དང་ཡ་ཤོ་
བྷ་དྲ་ནཱ་རོ་པ་རེད། ཆོས་ཀྱི་བློ་གྲོས་མར་པ་དང་མི་ལ་ཐོས་པ་དགས་བདག་གིས་སྙིང་པོའི་
དོན་མཐོང་སྩོལ། དགེ་སློང་འཚོ་མཛད་དྭགས་པོ་རིན་པོ་ཆེ་དང་ཕག་གྲུ་པ་རྡོ་རྗེ་རྒྱལ་པོ།
གླིང་རས་པདྨ་རྡོ་རྗེ་དང་འགྲོ་མགོན་གཙང་པ་རྒྱ། དབོན་རས་དང་གཞོན་ནུ་སེང་གེ །ཉི་མ་
སེང་གེའི་མཚན་གྱིས་བདག་གིས་སྙིང་པོའི་དོན་མཐོང་སྩོལ། །སེང་གེ་ཤེས་རབ་སྤོས་སྐྱ་པ། །
བཅུ་གསུམ་པ་སེང་གེ་རིན་ཆེན། ཀུན་དགའ་སེང་གེ །རྡོ་རྗེ་རིན་ཆེན། བློ་གྲོས་སེང་གེ །
མཁྱེན་བརྩེ་རྟོགས་ལྡན་གྱིས། བདག་གིས་སྙིང་པོའི་དོན་མཐོང་སྩོལ། །བློ་གྲོས་མཆོག་ལྡན།
1 (}



ཕྱག་ཆེན་སྔོན་འགྲོའི་ཁྲིད་ཡིག
འཁྲུལ་ཞིག་ནམ་མཁའི་རྣལ་འབྱོར་པ། རྒྱལ་བའི་དབང་པོ་རྒྱལ་དབང་ཆོས་རྗེ། འབྲུག་པ་
ངག་དབང་ཆོས་རྒྱལ། ཆོས་ཀྱི་གྲགས་པ་སྟེ། ཆོས་ཀྱི་གྲགས་པ་ནི་རས་ཆུང་པས་ཡེ་ཤེས་ཀྱི་
སྐུས་རྗེས་སུ་བཟུང་བ་ཀུན་མཁྱེན་པད་དཀར་གྱི་སྐུ་གོང་མ་དེ་རེད། ཆོས་ཀྱི་གྲགས་པ་ཡབ་
སྲས་ཀྱིས། །ཞེས་སྲས་ཀུན་སྤངས་ཤེས་རབ་རྒྱ་མཚོ་རེད། བདག་གིས་སྙིང་པོའི་དོན་མཐོང་
སྩོལ། །ཀུན་མཁྱེན་པད་དཀར། མཐུ་སྟོབས་ཞབས་ཆོས་ཀྱི་མགོན་པོ་རེད། ངག་དབང་
བཟང་དང་དཔག་བསམ་དབང་། །མི་ཕམ་བློ་གྲོས་གྲུབ་དབང་རྗེས། །བདག་གིས་སྙིང་པོའི་
དོན་མཐོང་སྩོལ། །ཀུན་དགའི་མཚན་ཅན་ཡོངས་འཛིན་ཀུན་དགའ་ལྷུན་གྲུབ་རེད། དྷརྨེ་ཤྭ་
ར་མཐུ་ཆེན་ཆོས་ཀྱི་དབང་ཕྱུག་རེད། ཡར་འཕེལ་དབང་པོ་དགེ་ལེགས་བཞད། །ཀུན་
དགའ་བསྟན་འཛིན་བདུད་འཇོམས་རྗེས། །བདག་གིས་སྙིང་པོའི་དོན་མཐོང་སྩོལ། །བདེ་
ཆེན་རྡོ་རྗེ་མཉྫཤི། །ཞེས་བདེ་ཆེན་རྡོ་རྗེ་ཨ་མཁར་བདེ་ཆེན་རྡོ་རྗེ་རེད། མཉྫའི་ཡོངས་འཛིན་
འཇམ་དཔལ་དཔའ་བོ་རེད། ཆོས་ཀྱི་ཉི་མ་ཀུན་གཟིགས་མཚན། །འཇམ་དཔལ་རྡོ་རྗེ་ཡེ་
ཤེས་གྲུབ། །བདག་གིས་སྙིང་པོའི་དོན་མཐོང་སྩོལ། །སྒྲུབ་བརྒྱུད་ཉི་མ་དྲིན་ཅན་རྗེ། །འདྲེན་
མཆོག་དྷརྨ་ས་རའི་ཞབས། །བཤད་སྒྲུབ་ཆོས་ཀྱི་ཉིན་བྱེད་ཀྱིས། །བདག་གིས་སྙིང་པོའི་
དོན་མཐོང་སྩོལ། །ཡོངས་འཛིན་ཤེས་བྱ་ཀུན་མཁྱེན་དང་། །དྲུག་པ་བསྟན་པའི་ཉི་མ་རྗེ། །
ཞེས་ཁམས་པ་བསྟན་པའི་ཉི་མ་རེད། གྲུབ་པའི་དབང་ཕྱུག་ཤཱཀྱ་ཤི་ཞེས། །ཤཱཀྱ་ཤྲཱི་རེད།
མཐུ་སྟོབས་ཆོས་ཀྱི་རྒྱ་མཚོའི་ཞབས། །མི་ཕམ་སངས་རྒྱས་བསྟན་འཛིན་རྗེ། །ཞེས་ཁམས་
པ་སངས་རྒྱས་བསྟན་འཛིན་རེད། ཁྱབ་བདག་རྩ་བའི་བླ་མ་ཡིས། །བདག་གིས་སྙིང་པོའི་
དོན་མཐོང་སྩོལ། །ཞེས་བརྒྱུད་པའི་བླ་མ་ལ་གསོལ་བ་འདེབས་པ་བསྡུས་པ་རེད། དེ་ལྟར་
བརྒྱུད་པའི་བླ་མར་གསོལ་བཏབ་པས། །མོས་གུས་མཐུ་དང་སྐྱབས་རྣམས་བརྩེ་ཆེན་གྱིས། །
བདག་ལ་བྱིན་རློབ་ཆེད་དུ་ཡས་ནས་མར། །རིམ་པས་འོད་ཞུ་རྩ་བའི་བླ་མར་འདུས། །ཞེས་
འོད་ཞུ་བྱེད། སྤྱིར་བཏང་དང་པོ་གསོལ་འདེབས་རྒྱས་པ་དེ་འདོན་དགོས་པ་རེད། གསོལ་
འདེབས་རྒྱས་པ་ནི། ན་མོ་མ་ཧཱ་མུ་དྲྭ་ཡ། སྐུ་གསུམ་གྱི་འབྲས་བུ་སྨིན་པའི་ས། །གནས་འོག་
11)



གྲུབ་མཆོག་བླ་མའི་ཞལ་ལུང་།
མིན་ཆོས་ཀྱི་ཕོ་བྲང་ནས། །ཆོས་སྐུ་རྡོ་རྗེ་འཆང་ཆེན་ལ་གསོལ་བ་འདེབས། །སེམས་ཉིད་
ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་
གསུམ་དུ་འཆར་བར་བྱིན་གྱིས་རློབས། །ཞེས་གསོལ་འདེབས་རྒྱས་པ་འདི་ཕྱིར་འདོན། དེ་
ནས་བླ་མ་སངས་རིན་མའི་མཇུག་ནས་གྲངས་གསོག་དགོས་པ་རེད། ད་ལྟ་འདི་བསྡུས་པ་
རེད། གསུམ་པ་རྩ་བའི་བླ་མར་གསོལ་བ་འདེབས་པ་ནི། རྗེ་རང་རིག་རྟོགས་པའི་རྣལ་
འབྱོར་པ། །ལམ་གང་ཤར་དགག་སྒྲུབ་སྤང་བླང་བྲལ། །བདག་རང་ངོ་ཤེས་པར་གསོལ་བ་
འདེབས། །ཕ་ཁྱེད་རང་ལྟ་བུར་བྱིན་གྱིས་རློབས། །རྗེ་མོས་གུས་མཐར་ཕྱིན་རྣལ་འབྱོར་པ། །
སྣང་གྲག་ཀུན་བླ་མའི་རོལ་པར་ཤར། །བདག་རང་སྣང་དག་པར་གསོལ་བ་འདེབས། །ཕ་
ཁྱེད་རང་ལྟ་བུར་བྱིན་གྱིས་རློབས། །རྗེ་རོ་སྙོམ་རྟོགས་པའི་རྣལ་འབྱོར་པ། །རྐྱེན་བདུད་བཞི་
འཇོམ་པའི་དཔའ་བོ་ཆེ། །བདག་རེ་དོགས་བྲལ་བར་གསོལ་བ་འདེབས། །ཕ་ཁྱེད་རང་ལྟ་
བུར་བྱིན་གྱིས་རློབས། །རྗེ་ཐོག་མཐའ་མེད་པའི་རྣལ་འབྱོར་པ། །དཔལ་དང་པོའི་སངས་
རྒྱས་གདོད་མའི་མགོན། །བདག་ལྷུན་གྲུབ་ཆེན་པོར་གསོལ་བ་འདེབས། །ཕ་ཁྱེད་རང་ལྟ་
བུར་བྱིན་གྱིས་རློབས། །རྗེ་གཞན་ཕན་མཛད་པའི་རྣལ་འབྱོར་པ། །ཁམས་གསུམ་གྱི་འཁོར་
བ་དོང་ནས་སྤྲུགས། །བདག་འགྲོ་དོན་འགྲུབ་པར་གསོལ་བ་འདེབས། །ཕ་ཁྱེད་རང་ལྟ་བུར་
བྱིན་གྱིས་རློབས། །ཞེས་སོ། །བཞི་པ་བརྟན་པར་བཞུགས་སུ་གསོལ་བ་ནི། །རྗེ་རྒྱལ་བ་
ཀུན་གྱི་ཕྲིན་ལས་པ། །སྐྱབས་འགྲན་ཟླ་བྲལ་བའི་རིན་པོ་ཆེ། །ཕ་འདྲེན་མཆོག་བླ་མ་འགྲོ་
བའི་མགོན། །བདག་མོས་པའི་བུ་ལ་ཐུགས་རྗེས་གཟིགས། །གཞི་མ་བཅོས་གཉུག་མ་ཆོས་
ཀྱི་སྐུ། །ལམ་འགག་མེད་གང་ཤར་སྤྲུལ་པའི་སྐུ། །དོན་གཉིས་མེད་ཟུང་འཇུག་ལོངས་སྤྱོད་
རྫོགས། །བདག་སེམས་ཉིད་ངང་དུ་དབྱེར་མེད་ཀྱང་། །ཁོང་མ་དག་གདུལ་བྱའི་སྣང་ངོ་ལྟར། །
སྐུ་གདུལ་བྱ་འདུལ་བྱེད་འདི་ཁོ་ན། །ཞིང་འདིར་ཡང་བསྐལ་བརྒྱར་ཞབས་བརྟན་ཅིང་། །
མིག་ངོམས་མེད་ཀྱི་བདུད་རྩིར་བརྟན་པར་ཤོག །ཅེས་སོ། །ལྔ་པ་བྱིན་རླབས་དབང་བསྐུར་
ཞུ་བ་ནི། སྐུ་ཡི་བྱིན་རླབས་ལུས་ལ་ཞུགས། །སྒྱུ་འཕྲུལ་རྡོ་རྗེའི་སྐུ་ཐོབ་ཤོག །གསུང་གི་བྱིན་
།།



ཕྱག་ཆེན་སྔོན་འགྲོའི་ཁྲིད་ཡིག
རླབས་ངག་ལ་ཞུགས། །འཇམ་དབྱངས་ཆེན་པོ་འགྲུབ་གྱུར་ཅིག །ཐུགས་ཀྱི་བྱིན་རླབས་
ཡིད་ལ་ཞུགས། །འཕོ་མེད་བདེ་བ་ཆེ་ཐོབ་ཤོག །ཅེས་སོ། །དྲུག་པ་ཞུ་བསྟིམ་སྨོན་ལམ་ནི།
ཇི་ལྟར་ཆུ་ལ་ཆུ་བཞག་ལྟར། །བདག་དང་གཉིས་མེད་གཅིག་གྱུར་ནས། །ས་བཅུའི་མགོན་
པོ་འགྲུབ་གྱུར་ཅིག །ཅེས་སོ། །གཉིས་པ་གསོལ་འདེབས་རྒྱས་པའི་རིམ་པ་ལའང་། དང་པོ་
བརྒྱུད་པའི་བླ་མ་ལ་གསོལ་བ་གདབ་པ་ནི། ན་མོ་མ་ཧཱ་མུ་དྲུ་ཡ། སྐུ་གསུམ་གྱི་འབྲས་བུ་
སྨིན་པའི་ས། །གནས་འོག་མིན་ཆོས་ཀྱི་ཕོ་བྲང་དུ། །ཆོས་སྐུ་རྡོ་རྗེ་འཆང་ཆེན་ལ་གསོལ་བ་
འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་
པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །བྱིན་རླབས་ཀྱི་ཆུ་བོ་འབབ་
པའི་ས། །ཤར་ཟ་ཧོར་ནོར་བུའི་དགོན་པ་རུ། །ཏིལ་ལི་ཤེས་རབ་བཟང་པོ་ལ་གསོལ་བ་
འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་
པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །དངོས་གྲུབ་ཀྱི་བདུད་རྩི་འབྱུང་
བའི་ས། །བྱང་པུལླ་ཧ་རིའི་དགོན་པ་རུ། །མཁས་པ་ནཱ་རོ་པཎ་ཆེན་ལ་གསོལ་བ་འདེབས། །
སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །
སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །མན་ངག་གི་རྒྱ་མཚོ་འཁྱིལ་བའི་ས། །
ལྷོ་གྲོ་བོ་ལུང་གི་དགོན་པ་རུ། །སྒྲ་བསྒྱུར་མར་པ་ལོ་ཙཱ་ལ་གསོལ་བ་འདེབས། །སེམས་ཉིད་
ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་
གསུམ་དུ་འཆར་བར་བྱིན་གྱིས་རློབས། །སྒྲུབ་བརྒྱུད་ཀྱི་གངས་རི་ཆགས་པའི་ས། །ནུབ་ལ་
ཕྱི་གངས་ཀྱི་ར་བ་རུ། །དབང་ཕྱུག་མི་ལ་རས་པ་ལ་གསོལ་བ་འདེབས། །སེམས་ཉིད་ལྷན་
སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་
དུ་འཆར་བར་བྱིན་གྱིས་རློབས། །དཀར་བརྒྱུད་ཀྱི་རི་དབང་བརྟན་པའི་ས། །ཤར་དྭགས་ལ་
སྒམ་པོའི་དགོན་པ་རུ། །ཆོས་རྒྱལ་དྭགས་པོ་ལྷ་རྗེ་ལ་གསོལ་བ་འདེབས། །སེམས་ཉིད་ལྷན་
སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་
112



གྲུབ་མཆོག་བླ་མའི་ཞལ་ལུང་།
དུ་འཆར་བར་བྱིན་གྱིས་རློབས། །ཁམས་གསུམ་གྱི་རྒྱལ་སྲིད་སྐྱོང་བའི་ས། །དཔལ་ཕག་མོ་
གྲུ་ཡི་ནགས་ཁྲོད་དུ། །བདེ་གཤེགས་ཁམས་པ་རྡོར་རྒྱལ་ལ་གསོལ་བ་འདེབས། །སེམས་
ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་
སྐུ་གསུམ་དུ་འཆར་བར་བྱིན་གྱིས་རློབས། །གནས་ལུགས་ཀྱི་རྟོགས་པ་སྐྱོང་བའི་ས། །སྣ་ཕུ་
ཆོས་ལུང་གི་དགོན་པ་རུ། །གྲུབ་ཐོབ་གླིང་ཆེན་རས་པ་ལ་གསོལ་བ་འདེབས། །སེམས་ཉིད་
ལྷན་སྐྱེས་ཀྱི་རང་ངོ་འཕྲོད་པ་དང༌། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་
གསུམ་དུ་འཆར་བར་བྱིན་གྱིས་རློབས། །བཤད་སྒྲུབ་ཀྱི་སྙིང་པོ་ལེན་པའི་ས། །འབྲུག་ར་
ལུང་གཉིས་ཀྱི་གདན་ས་རུ། །འགྲོ་མགོན་གཙང་པ་རྒྱ་རས་ལ་གསོལ་བ་འདེབས། །སེམས་
ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་
སྐུ་གསུམ་དུ་འཆར་བར་བྱིན་གྱིས་རློབས། །ཆོས་བརྒྱད་ལ་རོ་སྙོམ་སྤྱོད་པའི་ས། །སྟག་རི་
གངས་ཀྱི་ར་བ་རུ། །སངས་རྒྱས་དབོན་ཆེན་རས་པ་ལ་གསོལ་བ་འདེབས། །སེམས་ཉིད་
ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་
གསུམ་དུ་འཆར་བར་བྱིན་གྱིས་རློབས། །ལྷུན་གྲུབ་ཀྱི་རང་ས་ཟིན་པའི་ས། །གདན་ས་ཡ་
བཞི་ཡི་བཞུགས་གནས་སུ། །ཆོས་རྗེ་གཞོན་ནུ་སེང་གེ་ལ་གསོལ་བ་འདེབས། །སེམས་ཉིད་
ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་
གསུམ་དུ་འཆར་བར་བྱིན་གྱིས་རློབས། །བདེ་ཆེན་གྱི་འཁོར་ལོས་སྒྱུར་བའི་ས། །ཡང་
དགོན་རྒྱལ་བ་ཡི་ཕོ་བྲང་དུ། །བྱང་སེམས་ཉི་མ་སེང་གེ་ལ་གསོལ་བ་འདེབས། །སེམས་ཉིད་
ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་
གསུམ་དུ་འཆར་བར་བྱིན་གྱིས་རློབས། །སྐྱེ་མེད་ཀྱི་ནམ་འཕང་གཅོད་པའི་ས། །བར་འབྲོག་
རྡོར་གླིང་གི་དགོན་པ་རུ། །ཆོས་རྒྱལ་རྡོ་རྗེ་གླིང་པ་ལ་གསོལ་བ་འདེབས། །སེམས་ཉིད་ལྷན་
སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་
དུ་འཆར་བར་བྱིན་གྱིས་རློབས། །ཟབ་རྒྱས་ཀྱི་ཆོས་སྒོ་འབྱེད་པའི་ས། །སྤོས་སྐྱ་དཔལ་གྱི་
] 13



ཕྱག་ཆེན་སྔོན་འགྲོའི་ཁྲིད་ཡིག་
གཟིམ་ཁང་དུ། །མཚན་ལྡན་སྤོས་སྐྱ་པ་ཆེན་པོ་ལ་གསོལ་བ་འདེབས། །སེམས་ཉིད་ལྷན་
སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་
དུ་འཆར་བར་བྱིན་གྱིས་རློབས། །ཐེག་ཆེན་གྱི་བསྟན་པ་དར་བའི་ས། །བཀའ་བརྒྱུད་ཀྱི་
གདན་ཁྲི་ཡངས་པ་རུ། །དྲིན་ཅན་བཅུ་གསུམ་པ་ཆེན་པོ་ལ་གསོལ་བ་འདེབས། །སེམས་
ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་
སྐུ་གསུམ་དུ་འཆར་བར་བྱིན་གྱིས་རློབས། །སྨིན་གྲོལ་གྱིས་སྐལ་ལྡན་ཚིམས་པའི་ས། །ཟབ་
ཡངས་བདེ་ཆེན་གྱི་ཕུག་པ་རུ། །འཇམ་དབྱངས་ཀུན་དགའ་སེང་གེ་ལ་གསོལ་བ་འདེབས། །
སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །
སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །བསླབ་གསུམ་གྱི་མེ་ཏོག་འཁྲུངས་པའི་
ས། །གཞན་ཕན་གྱི་སྐྱེད་ཚལ་ཡངས་པ་རུ། །དྲིན་ཅན་བཛྲ་རཏྣ་ལ་གསོལ་བ་འདེབས། །
སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །
སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །འཁྲུལ་མེད་ཀྱི་ཉམས་མྱོང་འཆར་བའི་
ས། །ཟབ་གསལ་གྱི་ཀུན་དགའ་ར་བ་རུ། །འཇམ་དབྱངས་བློ་གྲོས་སེང་གེ་ལ་གསོལ་བ་
འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་
པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །གནས་ལུགས་ཀྱི་རང་འོད་
གསལ་བའི་ས། །གངས་ཅན་གྱི་ལྟེ་བ་གངས་བཟང་དུ། །མཉམ་མེད་མཁྱེན་བརྩེ་རྟོགས་
ལྡན་ལ་གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་
ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །འཁོར་
འདས་ལ་རོ་མཉམ་སྤྱོད་པའི་ས། །རང་བྱུང་ལྷན་སྐྱེས་ཀྱི་ཕོ་བྲང་དུ། །འཇམ་དབྱངས་ཡེ་
ཤེས་རིན་ཆེན་ལ་གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །
ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །
བདག་གཞན་ལ་དགོས་འདོད་འབྱུང་བའི་ས། །མཉམ་ཉིད་ཀྱི་ཞིང་ཁམས་ཡངས་པ་རུ། །



གྲུབ་མཆོག་བླ་མའི་ཞལ་ལུང་།
གྲུབ་ཆེན་བློ་གྲོས་མཆོག་ལྡན་ལ་གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་
འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་བར་
བྱིན་གྱིས་རློབས། །སྐལ་ལྡན་གྱི་སེམས་རྒྱུད་གྲོལ་བའི་ས། །རང་རིག་ཡེ་ཤེས་ཀྱི་ཕོ་བྲང་དུ། །
དྲིན་ཅན་ཤེས་རབ་བཟང་པོ་ལ་གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་
པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་བར་བྱིན་
གྱིས་རློབས། །མཁྱེན་གཉིས་ཀྱི་ལོ་ཏོག་རྒྱས་པའི་ས། །རང་བཞིན་རྣམ་དག་གི་ཕོ་བྲང་དུ། །
འཁྲུལ་ཞིག་ནམ་མཁའི་རྣལ་འབྱོར་ལ་གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་
ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་
བར་བྱིན་གྱིས་རློབས། །སྣང་གྲག་རྣམས་ཆོས་སྐུར་རོལ་པའི་ས། །ཕྱོགས་བྲལ་གྱི་ནམ་
མཁའ་ཡངས་པ་རུ། །མཚུངས་མེད་རྒྱལ་དབང་ཆོས་རྗེ་ལ་གསོལ་བ་འདེབས། །སེམས་ཉིད་
ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་
གསུམ་དུ་འཆར་བར་བྱིན་གྱིས་རློབས། །སེམས་ཉིད་ཀྱི་གཏེར་ཁ་འབྱེད་པའི་ས། །སྟོང་ཉིད་
སྙིང་རྗེ་ཡི་ཕོ་བྲང་དུ། །ངག་དབང་ཆོས་ཀྱི་རྒྱལ་པོ་ལ་གསོལ་བ་འདེབས། །སེམས་ཉིད་ལྷན་
སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་
དུ་འཆར་བར་བྱིན་གྱིས་རློབས། །བདེ་སྟོང་གི་ཡེ་ཤེས་འབྱུང་བའི་ས། །ལྷན་སྐྱེས་ཟབ་ཡངས་
ཀྱི་ཕོ་བྲང་དུ། །འཇམ་དབྱངས་ཆོས་ཀྱི་གྲགས་པ་ལ་གསོལ་བ་འདེབས། །སེམས་ཉིད་ལྷན་
སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་
དུ་འཆར་བར་བྱིན་གྱིས་རློབས། །ཟབ་དོན་གྱི་སྙིང་པོ་ལེན་པའི་ས། །བདེ་ཆེན་འབྲུག་རྒྱལ་
གྱི་དགོན་པ་རུ། །ཀུན་སྤང་ཤེས་རབ་རྒྱ་མཚོ་ལ་གསོལ་བ་འདེབས། །སེམས་ཉིད་ལྷན་སྐྱེས་
ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་དུ་
འཆར་བར་བྱིན་གྱིས་རློབས། །ཚད་མེད་ཀྱི་ཐུགས་རྗེས་ཁྱབ་པའི་ས། །ཕྲིན་ལས་མཁའ་
ཁྱབ་ཀྱི་ཕོ་བྲང་དུ། །ཀུན་མཁྱེན་ངག་དབང་ནོར་བུ་ལ་གསོལ་བ་འདེབས། །སེམས་ཉིད་
11



ཕྱག་ཆེན་སྔོན་འགྲོའི་ཁྲིད་ཡིག
ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་
གསུམ་དུ་འཆར་བར་བྱིན་གྱིས་རློབས། །ཐེག་ཆེན་གྱི་ཆོས་ཆར་འབེབས་པའི་ས། །གནས་
གར་བཞུགས་ཆོས་ཀྱི་ཕོ་བྲང་དུ། །རྗེ་བཙུན་ཆོས་ཀྱི་མགོན་པོ་ལ་གསོལ་བ་འདེབས། །
སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །
སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །ཐར་འདོད་ལ་བྱང་ཆུབ་སྟེར་བའི་ས། །
སྐུ་གསུམ་མངོན་གྱུར་གྱི་ཕོ་བྲང་དུ། །ཡོངས་འཛིན་ངག་དབང་བཟང་པོ་ལ་གསོལ་བ་
འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་
པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །མཐོང་ཐོས་ཀྱིས་གཞན་རྒྱུད་
གྲོལ་བའི་ས། །དཀར་བརྒྱུད་ཀྱི་རྒྱལ་མཚན་མཐོན་པོའི་རྩེར། །རྒྱལ་བ་དཔག་བསམ་
དབང་པོ་ལ་གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང༌། །ལམ་
གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །
ཉམས་རྟོགས་ཀྱི་དབྱར་མཚོ་སྤེལ་བའི་ས། །གནས་ངེས་མེད་གྲུབ་པའི་བསྟི་གནས་སུ། །རྗེ་
བཙུན་མི་ཕམ་བློ་གྲོས་ལ་གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་
དང༌། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་
རློབས། །མོས་གུས་ཀྱི་སྲོལ་ཁ་ཟིན་པའི་ས། །མི་ཤིགས་རྡོ་རྗེ་ཡི་ཕོ་བྲང་དུ། །གྲུབ་དབང་
ཀརྨ་བསྟན་འཕེལ་ལ་གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །
ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །
བླ་མེད་ཀྱི་ངེས་གསང་འབྱེད་པའི་ས། །སྐུ་བཞི་བདེ་ཆེན་གྱི་ཕོ་བྲང་དུ། །ཡོངས་འཛིན་ཀུན་
དགའ་ལྷུན་གྲུབ་ལ་གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །
ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །
བྱིན་རླབས་ཀྱི་བཀའ་བབས་བརྙེས་པའི་ས། །སྐལ་ལྡན་རང་གྲོལ་གྱི་ཀློང་ཡངས་སུ། །མི་
ཕམ་ཆོས་ཀྱི་དབང་ཕྱུག་ལ་གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་
1 16



གྲུབ་མཆོག་བླ་མའི་ཞལ་ལུང་།
དང༌། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་
རློབས། །དགེ་ལེགས་ཀྱི་འདོད་རྒུ་འབྱུང་བའི་ས། །མཁའ་ཁྱབ་རྡོ་རྗེ་ཡི་ཕོ་བྲང་དུ། །མི་ཕམ་
ཡར་འཕེལ་དབང་པོ་ལ་གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་
དང༌། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་
རློབས། །གཞན་ཕན་གྱི་ཕྲིན་ལས་རྒྱས་པའི་ས། །འཁོར་བ་དོང་སྤྲུགས་ཀྱི་ཞིང་ཁམས་སུ། །
ངག་དབང་ཆོས་རྒྱལ་དཔལ་བཟང་ལ་གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་
འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་བར་
བྱིན་གྱིས་རློབས། །རིས་མེད་ཀྱི་རྒྱལ་བསྟན་སྤེལ་བའི་ས། །དག་པ་རབ་འབྱམས་ཀྱི་ཞིང་
ཁམས་སུ། །ངག་དབང་ཀུན་དགའ་བསྟན་འཛིན་ལ་གསོལ་བ་འདེབས། །སེམས་ཉིད་ལྷན་
སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་
དུ་འཆར་བར་བྱིན་གྱིས་རློབས། །རྒྱལ་ཀུན་གྱི་ནུས་ཕྲིན་མངའ་བའི་ས། །གཞན་ཕན་མཐའ་
ཀླས་ཀྱི་ཕོ་བྲང་དུ། །འཇམ་མགོན་དགྱེས་པའི་དབང་ཕྱུག་ལ་གསོལ་བ་འདེབས། །སེམས་
ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་
སྐུ་གསུམ་དུ་འཆར་བར་བྱིན་གྱིས་རློབས། །སྤྲོས་མཚན་གྱི་འཆིང་ལས་གྲོལ་བའི་ས། །ཡེ་
ཤེས་ལྔ་ལྡན་གྱི་ཕོ་བྲང་དུ། །ལྷན་སྐྱེས་བདེ་ཆེན་རྡོ་རྗེ་ལ་གསོལ་བ་འདེབས། །སེམས་ཉིད་
ལྷན་སྐྱེས་ཀྱི་རང་ངོ་འཕྲོད་པ་དང༌། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་
གསུམ་དུ་འཆར་བར་བྱིན་གྱིས་རློབས། །རིགས་ཀུན་གྱི་འཁོར་ལོས་སྒྱུར་བའི་ས། །གཞོམ་
མེད་རྡོ་རྗེ་ཡི་ཕོ་བྲང་དུ། །ཁྱབ་བདག་འཇམ་དཔལ་དཔའ་བོ་ལ་གསོལ་བ་འདེབས། །
སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །
སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །ལྷག་བསམ་གྱི་གཞན་ཕན་རྒྱས་པའི་
ས། །བཀའ་དྲིན་འཁོར་མེད་ཀྱི་མཁའ་དབྱིངས་སུ། །བསྟན་འཛིན་ཆོས་ཀྱི་ཉི་མ་ལ་གསོལ་
བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་
1 17



ཕྱག་ཆེན་སྔོན་འགྲོའི་ཁྲིད་ཡིག་
མེད་པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །གཞན་ཕན་གྱི་སྨོན་ལམ་
སྤྱོད་པའི་ས། །གནས་ངེས་མེད་བདེ་བའི་ཞིང་ཁམས་སུ། །རྒྱལ་དབང་ཆོས་ཀྱི་སྣང་བ་ལ་
གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང༌། །ལམ་གང་ཤར་ལ་
སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །མཐུ་སྟོབས་ཀྱི་
གཟི་བྱིན་འབར་བའི་ས། །ཟུང་འཇུག་ཁྱབ་གདལ་གྱི་ཕོ་བྲང་དུ། །མི་ཕམ་འཇམ་དཔལ་རྡོ་
རྗེ་ལ་གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང༌། །ལམ་གང་ཤར་
ལ་སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །རང་བྱུང་གི་
ཡེ་ཤེས་རྟོགས་པའི་ས། །འཁོར་འདས་མཉམ་ཉིད་ཀྱི་བསྟི་གནས་སུ། །དཔལ་ལྡན་ཆོས་
དབྱིངས་ལྷུན་གྲུབ་ལ་གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །
ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །
བྱང་སེམས་ཀྱི་ཆུ་འཛིན་གཡོ་བའི་ས། །མཉམ་ཉིད་ཀུན་ཁྱབ་ཀྱི་ནམ་མཁའ་རུ། །རྗེ་བཙུན་
སྒྲུབ་བརྒྱུད་ཉི་མ་ལ་གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །
ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །
རྒྱལ་ཀུན་གྱིས་རྗེས་སུ་འཛིན་པའི་ས། །དད་གསུམ་འགྱུར་མེད་ཀྱི་ཞིང་ཁམས་སུ། །ངེས་
དོན་བསྟན་པའི་ཉིན་བྱེད་ལ་གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་
དང༌། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་
རློབས། །བྲལ་སྨིན་གྱི་ཡོན་ཏན་རྒྱས་པའི་ས། །སྤངས་རྟོགས་ཕུན་ཚོགས་ཀྱི་ཕོ་བྲང་དུ། །
བཤད་སྒྲུབ་ཆོས་ཀྱི་ཉིན་བྱེད་ལ་གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་
འཕྲོད་པ་དང་། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་བར་
བྱིན་གྱིས་རློབས། །ཐུགས་རྗེ་ཆེས་གཞན་རྒྱུད་སྨིན་པའི་ས། །རྟོགས་པས་བདག་གྲོལ་གྱི་
ཀློང་ཡངས་སུ། །ཀུན་གཟིགས་ཡོངས་འཛིན་མཚན་ཅན་ལ་གསོལ་བ་འདེབས། །སེམས་
ཉིད་ལྷན་སྐྱེས་ཀྱི་རང་ངོ་འཕྲོད་པ་དང༌། །ལམ་གང་ཤར་ལ་སྤང་བླང་མེད་པ་རུ། །སྣང་སྲིད་
】 【8



གྲུབ་མཆོག་བླ་མའི་ཞལ་ལུང་།
སྐུ་གསུམ་དུ་འཆར་བར་བྱིན་གྱིས་རློབས། །འགྱུར་མེད་ཀྱི་བདེ་ཆེན་བརྙེས་པའི་ས། །རྣམ་
ཀུན་མཆོག་ལྡན་གྱི་སྟོང་ཉིད་མཁར། །དཔལ་ལྡན་བསྟན་པའི་ཉི་མ་ལ་གསོལ་བ་འདེབས། །
སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང༌། །ལམ་གང་ཤར་ལ་སྤང་བླང་མེད་པ་རུ། །
སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །གྲུབ་རིགས་ཀྱི་དགའ་ཚལ་རྒྱས་པའི་
ས། །གཞན་ཕན་མཐའ་ཀླས་ཀྱི་ཞིང་ཁམས་ན། །གྲུབ་དབང་ཤཱཀྱ་ཤྲཱི་ལ་གསོལ་བ་འདེབས། །
སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང༌། །ལམ་གང་ཤར་ལ་སྤང་བླང་མེད་པ་རུ། །
སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །སྡོམ་གསུམ་གྱི་ཁྲིམས་ཀྱིས་བཙུན་
པའི་ས། །སྤངས་རྟོགས་ལྷུན་གྲུབ་ཀྱི་འཁོར་ལོ་ན། །མཐུ་སྟོབས་ཆོས་ཀྱི་རྒྱ་མཚོ་ལ་གསོལ་
བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་སྤང་བླང་
མེད་པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །ལུང་རྟོགས་ཀྱི་བསྟན་པ་
རྒྱས་པའི་ས། །བཤད་སྒྲུབ་ཕུན་ཚོགས་ཀྱི་འཁོར་ལོ་ན། །མི་ཕམ་མཁའ་ཁྱབ་ཉི་མ་ལ་
གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་ལ་
སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །བྱང་སེམས་ཀྱི་
གཏེར་ཁ་འབྱེད་པའི་ས། །ཀུན་ཕན་ཁྱབ་གདལ་གྱི་ཕོ་བྲང་ན། །འཇིགས་མེད་ཆོས་ཀྱི་སེང་
གེ་ལ་གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང་། །ལམ་གང་ཤར་
ལ་སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །ཚེ་གཅིག་ལ་
སངས་རྒྱས་སྟེར་བའི་ས། །སྤྱི་གཙུག་ཉི་ཟླའི་གདན་སྟེང་ན། །དྲིན་ཅན་རྩ་བའི་བླ་མ་ལ་
གསོལ་བ་འདེབས། །སེམས་ཉིད་ལྷན་སྐྱེས་ཀྱི་རང་ངོ་འཕྲོད་པ་དང༌། །ལམ་གང་ཤར་ལ་
སྤང་བླང་མེད་པ་རུ། །སྣང་སྲིད་སྐུ་གསུམ་དུ་འཆར་བར་བྱིན་གྱིས་རློབས། །ཞེས་འདིའི་
བརྒྱུད་པ་འདི་ཕྱག་ཆེན་ཉེ་བརྒྱུད་ཀྱི་བརྒྱུད་པ་རེད། དེ་ཡིན་དུས་ཡོངས་འཛིན་ངག་དབང་
བཟང་པོ་ཡན་ཆད་བརྒྱུད་པ་གཅིག་པ་རེད། ཡོངས་འཛིན་ངག་དབང་བཟང་པོ་མན་ཆད་
ནས་དབུས་ལུགས་དང་ཁམས་ལུགས་ཀྱི་བརྒྱུད་པ་གཉིས་སུ་གྱེས་ནས་ཡོད་པ་རེད། དེ་
1 Y 69



ཕྱག་ཆེན་སྔོན་འགྲོའི་ཁྲིད་ཡིག
གཉིས་ཕལ་ཆེར་གཅིག་པ་རེད། ཡིན་ནའང་ཁམས་ལུགས་ཀྱི་བརྒྱུད་པ་ནང་ལ་དབུས་
ལུགས་ཀྱི་བརྒྱུད་པའི་བླ་མ་ཅུང་ཙམ་འདྲེས་ནས་ཡོད་པ་རེད། དབུས་ལུགས་ཀྱི་བརྒྱུད་པའི་
གྲོས་ལ་ཁམས་ལུགས་ཀྱི་བརྒྱུད་པའི་བླ་མ་དེ་ཙམ་ཡོད་ལེ་མ་རེད། ཁམས་ལུགས་ལ་ཁམས་
པ་ཀརྨ་བསྟན་འཕེལ་མན་ཆད་ནས་ཁམས་པའི་སྐུ་ཕྲེང་ཐམས་ཅད་ཡོད་ལེ་རེད། དེས་ན་
ཁམས་པ་ཀརྨ་བསྟན་འཕེལ་ནས་ཁམས་ལུགས་དར་ཞིང་དེ་ཕྱིན་ཆད་དབུས་ལུགས་དང་
ཁམས་ལུགས་གཉིས་རེད་སོང་བ་རེད། དབུས་ལུགས་དང་ཁམས་ལུགས་གཉིས་ལ་མི་འདྲ་
བའི་ཁྱད་པར་ཡང་དེ་ཙམ་ཡོད་པ་རེད། འདིའི་གསོལ་འདེབས་འདི་མོས་གུས་གདུང་བའི་
ཤུགས་བསྐྱེད་ནས་བླ་མ་སོ་སོ་ལ་གསོལ་འདེབས་ཤོ་ལོ་ཀ་སོ་སོ་ཡོད་པའི་ནང་ལ་བླ་མ་དེའི་
སྐུ་ཆེ་བའི་ཡོན་ཏན་མཚོན་པ་ཙམ་ཞིག་ཡོད་པ་རེད། དེ་རེ་རེ་བཞིན་དུ་བསམ་བློ་གཏོང་གིན་
གཏོང་གིན་འདོན། བླ་མ་རྣམས་རེ་རེ་བཞིན་དུ་བསམ། དེ་ཚར་དུས་བརྒྱུད་པའི་བླ་མ་དེ་
དག་འོད་ཞུ་བྱེད་དགོས་པ་རེད། གཉིས་པ་བརྒྱུད་པའི་བླ་མ་འོད་ཞུ་ནི། དེ་ལྟར་བརྒྱུད་པའི་
བླ་མར་གསོལ་བཏབ་པས། །མོས་གུས་མཐུ་དང་སྐྱབས་རྣམས་བརྩེ་ཆེན་གྱིས། །བདག་ལ་
བྱིན་རློབ་ཆེད་དུ་ཡས་ནས་མར། །རིམ་པས་འོད་ཞུ་རྩ་བའི་བླ་མར་འདུས། །ཞེས་རང་གིས་
མོས་གུས་གདུང་ཤུགས་དྲག་པོས་གསོལ་བ་བཏབ་པས། བླ་མ་རྣམས་ཀྱང་ཏིལ་ལི་པས་
མོས་གུས་གདུང་ཤུགས་དྲག་པོ་མཛད་པའི་རྐྱེན་གྱིས་རྡོ་རྗེ་འཆང་འོད་དུ་ཞུ་ནས་ཏིལ་ལི་པ་
ལ་ཐིམ། ནཱ་རོ་པས་མོས་གུས་གདུང་ཤུགས་དྲག་པོས་གསོལ་བ་བཏབ་པའི་རྐྱེན་གྱིས་ཏིལ་
ལི་པ་ནཱ་རོ་པ་ལ་ཐིམ། མར་པ་ལོ་ཙཱས་གདུང་ཤུགས་ཀྱིས་གསོལ་བ་བཏབ་པའི་རྐྱེན་གྱིས་ནཱ་
རོ་པ་མར་པ་ལ་ཐིམ། དེས་མཚོན་ཏེ་བླ་མ་འོག་མ་འོག་མས་རང་རང་གི་རྩ་བའི་བླ་མ་ལ་
གསོལ་བ་བཏབ་པའི་རྐྱེན་གྱིས་བླ་མ་དེ་དང་དེ་ལ་ཐིམ། ཐུགས་རྒྱུད་ཀྱི་བྱིན་རླབས་ཐམས་
ཅད་ཀྱང་དེ་དང་ལྷན་ཅིག་ཏུ་འདྲེས། མཐར་རང་གི་སྤྱི་བོར་རྩ་བའི་བླ་མ་རྡོ་རྗེ་འཆང་གི་རྣམ་
པར་བཞུགས་བསྡད་ཡོད་རྒྱུ་དེས་གསོལ་བ་བཏབ་པའི་རྐྱེན་གྱིས་དེ་ཉིད་ཀྱི་རྩ་བའི་བླ་མ་དེ་
འོད་དུ་ཞུ་ནས་དེ་ལ་ཐིམ། དེ་ནས་རང་གི་སྤྱི་བོ་ལ་རྩ་བའི་བླ་མ་རྡོ་རྗེ་འཆང་གི་རྣམ་པར་
12༥)



གྲུབ་མཆོག་བླ་མའི་ཞལ་ལུང་།
བཞུགས་ནས་ཡོད་པ་དེ་ཕྱོགས་བཅུ་དུས་བཞིའི་རྒྱལ་བ་སྲས་དང་བཅས་པ་ཐམས་ཅད་དང༌།
ཁྱད་པར་དུ་ཕྱག་རྒྱ་ཆེན་པོའི་རིང་བརྒྱུད་དང་ཉེ་བརྒྱུད་ཀྱི་བླ་མ་ཐམས་ཅད་ཀྱི་གསང་བ་
གསུམ་གྱི་ཡོན་ཏན་དང་བྱིན་རླབས་མཐའ་དག་གཅིག་ཏུ་འདུས་པའི་བདག་ཉིད། ཡིད་
བཞིན་གྱི་ནོར་བུ་ལྟ་བུ། ཀུན་འདུས་ནོར་བུའི་ལུགས་ཞེས་ཐམས་ཅད་འདུས་པ་ཡིད་བཞིན་
གྱི་ནོར་བུ་བསམ་འཕེལ་ལྟ་བུ་ཡིན་བསམ་པའི་ཡིད་ཆེས་ཀྱི་མོས་པ་རྩེ་གཅིག་པས་སྤྱི་བོའི་
རྩ་བའི་བླ་མ་ལ་གསོལ་བ་འདེབས་དགོས་པ་རེད། རྩ་བའི་བླ་མ་ལ་གསོལ་བ་ཅི་འདྲ་
འདེབས་དགོས་ལེ་རེད་ཟེར་ན། མ་ནམ་མཁའ་དང་མཉམ་པའི་སེམས་ཅན་ཐམས་ཅད། །
བླ་མ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ཆོས་རྗེ་སངས་རྒྱས་རིན་པོ་ཆེ་ལ་སྐྱབས་
སུ་མཆིའོ། །དྲིན་ཅན་རྩ་བའི་བླ་མ་དམ་པ་དང་། །དངོས་གྲུབ་སྟེར་བའི་ཡི་དམ་ལྷ་ཡི་ཚོགས། །
སྐྱབས་གནས་དམ་པ་དཀོན་མཆོག་གསུམ་པོ་ལ། །གུས་པས་ཕྱག་འཚལ་དང་བས་སྐྱབས་
སུ་མཆི། །བླ་མ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ཆོས་རྗེ་སངས་རྒྱས་རིན་པོ་ཆེ་
ལ་སྐྱབས་སུ་མཆིའོ། ཞེས་རང་གི་རྩ་བའི་བླ་མ་དེ་ནི་དྲིན་ཅན་རྩ་བ་དང་བརྒྱུད་པར་བཅས་
པའི་བླ་མ་ཐམས་ཅད་གཅིག་ཏུ་འདུས་པའི་བདག་ཉིད་ཀྱང་ཡིན། མཆོག་དང་ཐུན་མོང་གི་
དངོས་གྲུབ་ཐམས་ཅད་སྟེར་བར་བྱེད་པའི་ཡི་དམ་དཀྱིལ་འཁོར་གྱི་ལྷ་ཚོགས་ཐམས་ཅད་ཀྱི་
བདག་ཉིད་ཀྱང་ཡིན། དཀོན་མཆོག་གསུམ་གྱི་ཐུགས་རྗེ་དང་བྱིན་རླབས་མཛད་པ་ཕྲིན་
ལས་ཐམས་ཅད་གཅིག་ཏུ་འདུས་པའི་བདག་ཉིད་ཀྱང་ཡིན་བསམ་ནས་བླ་མ་སངས་རྒྱས་
རིན་པོ་ཆེ་ལ་སྐྱབས་སུ་མཆིའོ། །ཆོས་རྗེ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ཞེས་
གསོལ་བ་གདབ། རྡོ་རྗེ་འཆང་སོགས་དཀར་བརྒྱུད་བླ་མ་དང༌། །བླ་མ་ཁྱེད་ཐུགས་འོད་
གསལ་མཉམ་ཉིད་དུ། །དབྱེར་མེད་ཆོས་སྐུའི་ངང་དུ་རོ་གཅིག་པའི། །དཀར་བརྒྱུད་ཀུན་
འདུས་བླ་མ་རིན་པོ་ཆེ། །ཞེས་རྡོ་རྗེ་འཆང་ནས་བཟུང་སྟེ་རྩ་བའི་བླ་མ་ལ་ཐུག་གི་བར་དུ་རྩ་
བ་དང་བརྒྱུད་པར་བཅས་པའི་བླ་མ་ཐམས་ཅད་ཀྱི་ཐུགས་འོད་གསལ་ཆོས་ཀྱི་སྐུ་དང་། རྩ་
བའི་བླ་མ་ཁྱེད་ཀྱི་ཐུགས་འོད་གསལ་ཆོས་ཀྱི་སྐུ་གཉིས་ཐ་དད་དུ་དབྱེ་རྒྱུ་མེད་པའི་དབྱེར་
121



ཕྱག་ཆེན་སྔོན་འགྲོའི་ཁྲིད་ཡིག
མེད་རོ་གཅིག་པའི་བདག་ཉིད་ཅན་ཡིན་པའི་རྒྱུ་མཚན་གྱིས་དཀར་བརྒྱུད་ཀྱི་བླ་མ་ཐམས་
ཅད་ཀྱང་རྩ་བའི་བླ་མ་ལ་འདུས། རྒྱུ་མཚན་དེ་ལ་བརྟེན་ནས་བླ་མ་སངས་རྒྱས་རིན་པོ་ཆེ་ལ་
སྐྱབས་སུ་མཆིའོ། །ཆོས་རྗེ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ཞི་ཁྲོ་ཡབ་ཡུམ་
དཀྱིལ་འཁོར་འཁོར་ལོའི་ཚོགས། །མོས་པ་བཞིན་དུ་ཐ་དད་དེར་སྣང་ནས། །མཆོག་དང་
ཐུན་མོང་དངོས་གྲུབ་སྩོལ་མཛད་པའི། །ཡི་དམ་ཀུན་འདུས་བླ་མ་རིན་པོ་ཆེ། །ཞེས་རྒྱུད་སྡེ་
བཞི་དྲག་ལ་སོགས་པ་གསར་རྙིང་གི་ཡི་དམ་དཀྱིལ་འཁོར་འཁོར་ལོའི་ལྷ་ཚོགས། གདུལ་
བྱ་རྣམས་ཀྱི་ཁམས་དང་མོས་པ་བསམ་པ་བཞིན་དུ་དཀྱིལ་འཁོར་རྣམ་པ་སྣ་ཚོགས་པའི་ངོ་
བོར་བསྟན་པ་དེ་དག་ཐམས་ཅད་ཀྱི་འདུས་གཟུགས་ཀྱང་རྩ་བའི་བླ་མ་རེད། ཡི་དམ་ཐམས་
ཅད་ཀྱི་དཀྱིལ་འཁོར་འཁོར་ལོའི་མགོན་པོ་ཡང་བླ་མ་ཡིན་པ་ཤེས་པའི་སྒོ་ནས། ཡི་དམ་
ཀུན་འདུས་བླ་མ་རིན་པོ་ཆེ། །བླ་མ་སངས་རྒྱས་རིན་པོ་ཆེ་ཁྱེད་ལ་སྐྱབས་སུ་མཆིའོ། །ཆོས་
རྗེ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ཞེས་སོ། །ཕྱོགས་བཅུའི་སངས་རྒྱས་ཀུན་གྱི་
ངོ་བོ་ཉིད། །ཟབ་ཅིང་མཐའ་ཡས་ཆོས་རྣམས་ཀུན་གྱི་མཛོད། །རྒྱལ་སྲས་འཕགས་པའི་
ཚོགས་རྣམས་འདུས་པའི་དཔྱིད། །དཀོན་མཆོག་ཀུན་འདུས་བླ་མ་རིན་པོ་ཆེ། །ཞེས་བླ་མ་
ཁྱེད་ཀྱི་ཐུགས་ནི་ཕྱོགས་བཅུའི་སངས་རྒྱས་ཐམས་ཅད་ཀྱི་ཐུགས་འོད་གསལ་ཆོས་སྐུ་ཆེན་
པོ་དང་བཟང་ངན་མེད་པ་དབྱེར་མེད་རོ་གཅིག་ཏུ་འདྲེས་པའི་སངས་རྒྱས་རེད། ཁྱེད་ཀྱི་
གསུང་གི་གསང་བ་ནི་ཆོས་ཀྱི་སྒོ་མོ་བརྒྱད་ཁྲི་བཞི་སྟོང་ཐམས་ཅད་འདུམ་པ། ཟབ་པ་དང་
རྒྱ་ཆེ་བའི་ཆོས་རྣམས་ཐམས་ཅད་ཀྱི་མཛོད་ལྟ་བུ་རེད། བླ་མ་ཁྱེད་ཀྱི་སྐུ་ཡི་རྣམ་པ་ནི་
འཕགས་པའི་དགེ་འདུན་གྱི་རྣམ་པ་རེད། དེ་ཡིན་དུས་དཀོན་མཆོག་གསུམ་པོ་ཡང་བླ་མ་
ཁྱེད་ལས་གཞན་དུ་བཙལ་རྒྱུ་མེད། བླ་མ་ཁྱེད་ལ་སངས་རྒྱས་ཆོས་དང་དགེ་འདུན་ཏེ་དཀོན་
མཆོག་གསུམ་པོ་ཐམས་ཅད་འདུས་ནས། དཀོན་མཆོག་ཀུན་འདུས་ཀྱི་ངོ་བོ་ཡིན་པ་ལ་ངས་
ཡིད་ཆེས་ངེས་ཤེས་དང་ལྡན་པའི་སྒོ་ནས་གསོལ་བ་འདེབས་པ་ཡིན་ཟེར། བླ་མ་སངས་རྒྱས་
རིན་པོ་ཆེ་ལ་སྐྱབས་སུ་མཆིའོ། །ཆོས་རྗེ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ཞེས་
132



གྲུབ་མཆོག་བླ་མའི་ཞལ་ལུང་།
སོ། །དཔལ་ལྡན་བླ་མ་དྲན་པ་ཙམ་གྱིས་ཀྱང་། །རྐྱེན་དང་བར་ཆད་མི་མཐུན་ཕྱོགས་རྣམས་
ཀུན། །བྱིན་རླབས་སྟོབས་ཀྱིས་མ་སྤང་རང་སར་དག །ཆོས་སྐྱོང་རྒྱལ་པོ་བླ་མ་རིན་པོ་ཆེ། །
ཞེས་བདག་ལ་ཕྱི་ནང་གསང་བའི་འགལ་རྐྱེན་བར་ཆད་མི་མཐུན་པའི་ཕྱོགས། གཟུགས་
ཅན་གཟུགས་མེད་ཅི་དང་ཅི་འདྲ་ཞིག་བྱུང་ནའང་། རང་གི་སེམས་ཀྱིས་རྩེ་གཅིག་ཏུ་གསོལ་
བ་འདེབས་ནུས་ན་བླ་མ་ལ་གསོལ་བ་འདེབས་པ་ཁོ་ནས་འགལ་རྐྱེན་བར་ཆད་ཐམས་ཅད་
བྱིན་རླབས་ཀྱི་སྟོབས་ཀྱིས་རང་སར་ཞི་འགྲོ་བར་འདུག་པས་ཆོས་སྐྱོང་ཐམས་ཅད་བླ་མ་ལ་
འདུས་ནས་ཡོད་པའི་ངེས་ཤེས་རྙེད་ཐལ། དེའི་རྒྱུ་མཚན་གྱིས་བླ་མ་སངས་རྒྱས་རིན་པོ་ཆེ་ལ་
སྐྱབས་སུ་མཆིའོ། །ཆོས་རྗེ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ཞེས་སོ། །འདི་དང་
ཕྱི་མ་དུས་རྣམས་ཐམས་ཅད་དུ། །སྐྱབས་མགོན་རེ་ས་གཞན་ན་མ་མཆིས་པས། །བླ་མའི་
མོས་གུས་གཅིག་པུས་ཆོག་པ་ཡི། །གཅིག་ཆོག་རྒྱལ་པོ་བླ་མ་རིན་པོ་ཆེ། །ཞེས་སྐྱེ་བ་འདི་
དང་ཕྱི་མ་སོགས་ཚེ་རབས་ཀུན་ཏུ་སྐྱབས་དང་མགོན་ཞུ་ས་བླ་མ་ཁྱེད་གཅིག་པུ་མ་གཏོགས་
གཞན་གང་ནས་བཙལ་ཀྱང་ངས་རྙེད་ཀྱི་མི་གདའ། རང་གི་དད་པ་དང་མོས་གུས་ཀྱིས་ནུས་
ན་བླ་མའི་བྱིན་རླབས་གཅིག་པུས་འགྲོ་དོན་མ་ལུས་པ་ཡིད་བཞིན་དུ་འགྲུབ་ཐུབ་པའི་ངེས་
ཤེས་རྙེད་ལེ་ཡིན། དེ་ཡིན་དུས་གཅིག་ཆོག་རྒྱལ་པོ་བླ་མ་རེད་བསྡད་ཡོད་པ་རེད། ངས་དེ་ངོ་
ཤེས་པའི་སྒོ་ནས་བླ་མ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ཆོས་རྗེ་སངས་རྒྱས་
རིན་པོ་ཆེ་ལ་སྐྱབས་སུ་མཆིའོ། །ཞེས་ངས་དེ་ལྟར་མི་ཕྱེད་གདུང་ཤུགས་དྲག་པོས་གསོལ་བ་
འདེབས་པ་ལགས་ན། དྲིན་ཅན་རྩ་བའི་བླ་མ་རིན་པོ་ཆེ་ཁྱེད་བདག་གི་སྙིང་པདྨ་འདབ་
བརྒྱད་ཀྱི་ཟེའུ་འབྲུ་ལ་དུས་དང་རྣམ་པ་ཀུན་ཏུ་འབྲལ་བ་མེད་པར་རྟག་པར་བཞུགས་ནས།
སྐུ་གསུང་ཐུགས་ཀྱིས་བདག་གི་རྒྱུད་འདི་བྱིན་གྱིས་བརླབ་ཏུ་གསོལ་ཞེས། བླ་མ་ལ་གསོལ་
བ་འདེབས་དགོས་ལེ་རེད། བླ་མ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ཆོས་རྗེ་
སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ཞེས་སོ། །ཚད་བཟུང་མེད་པའི་ཐུགས་རྗེ་ཆེན་
པོ་ཡིས། །འབྲལ་བ་མེད་པར་རྟག་པར་རྗེས་བཟུང་ནས། །ཁྱེད་ཀྱི་བཀའ་དྲིན་ཆེན་པོས་
1 23



ཕྱག་ཆེན་སྔོན་འགྲོའི་ཁྲིད་ཡིག
ལེགས་བསྐྱངས་ཏེ། །ཕྱག་རྒྱ་ཆེན་པོའི་དངོས་གྲུབ་སྩལ་དུ་གསོལ། །ཞེས་ཚད་འདི་ཙམ་
ཞེས་བཟུང་མི་ཐུབ་པའི་ཐུགས་རྗེ་ཆེན་པོའི་བདག་ཉིད་ཅན། ཁྱེད་ཀྱི་ཐུགས་རྗེ་ཆེན་པོ་དེས་
དུས་རྟག་ཏུ་འབྲལ་བ་མེད་པར་བདག་རྗེས་སུ་བཟུང་དུ་གསོལ་ཟེར། རྗེས་སུ་བཟུང་ནས་
ཁྱེད་ཀྱི་བཀའ་དྲིན་ཆེན་པོས་བདག་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་སྩལ་དུ་གསོལ།
ཞེས་བླ་མ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ཆོས་རྗེ་སངས་རྒྱས་རིན་པོ་ཆེ་ལ་
སྐྱབས་སུ་མཆིའོ། །ཞེས་སོ། །བདག་དང་སློབ་མ་བརྒྱུད་པར་བཅས་པ་ཡི། །གསོལ་བ་
འདེབས་པའི་བུ་རྒྱུད་ཐམས་ཅད་ཀྱིས། །བླ་མ་ཁྱེད་ཀྱི་རྣམ་ཐར་འཁྱོངས་པ་དང་། །དོན་
གཉིས་འགྲུབ་པར་བྱིན་གྱིས་བརླབ་ཏུ་གསོལ། །ཞེས་བདག་དང་བདག་གི་སློབ་མ་དེའི་ཡང་
སློབ་བརྒྱུད་པ་དང་བཅས་པ། གསོལ་བ་འདེབས་པར་བྱེད་པའི་བུ་རྒྱུད་སློབ་ཚོགས་དང་
བཅས་པ་ཐམས་ཅད་ཀྱིས། བླ་མ་ཁྱེད་ཀྱི་མཛད་པ་དང་ཕྲིན་ལས། མཛད་སྤྱོད་དང་དགོངས་
པ་ཇི་ལྟ་བ་བཞིན་དུ་མཐར་ཕྱིན་ནས་རང་དོན་ཆོས་སྐུའི་རྒྱལ་ས་ཟིན། གཞན་དོན་གཟུགས་
སྐུས་དོན་གཉིས་མཐར་ཕྱིན་པ་འགྲུབ་པ་ཞིག་བླ་མ་ཁྱེད་ཀྱིས་བདག་དང་བརྒྱུད་པར་བཅས་
པ་ལ་བྱིན་གྱིས་བརླབ་ཏུ་གསོལ་ཟེར། བླ་མ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །
ཆོས་རྗེ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ཞེས་སོ། །ཚེ་རབས་ཀུན་ཏུ་དཔལ་ལྡན་
བླ་མ་དང་། །སྐད་ཅིག་ཙམ་ཡང་འབྲལ་བ་མེད་པ་རུ། །གུས་པའི་སྒོ་ནས་ཞབས་གཉིས་སྤྱི་
བོར་ལེན། །ཅི་གསུངས་བསྒྲུབ་པས་ཐུགས་དགོངས་རྫོགས་བྱས་ཏེ། །ས་དང་ལམ་གྱི་ཡོན་
ཏན་རབ་རྫོགས་ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །ཅེས་འདི་ཚེ་རབས་རྗེས་
འཛིན་གྱི་སྨོན་ལམ་དང་གསོལ་འདེབས་ཟུང་དུ་འབྲེལ་བ་རེད། བདག་ཚེ་རབས་ཐམས་
ཅད་དུ་དཔལ་ལྡན་བླ་མ་ཁྱེད་གང་དུ་བཞུགས་པའི་ཞིང་དེ་རུ་དཔལ་ལྡན་བླ་མ་ཁྱེད་དང་སྐད་
ཅིག་ཙམ་ཡང་མི་འབྲལ་བར། བདག་གི་ལུས་ངག་ཡིད་གསུམ་གུས་པའི་སྒོ་ནས་ཞབས་སྤྱི་
བོར་ལེན་ཞིང་གསོལ་བ་འདེབས། བླ་མས་ཅི་གསུང་གི་བཀའ་བསྒྲུབ་པའི་སྒོ་ནས་བླ་མ་
ཁྱེད་ཀྱི་ཐུགས་ཀྱི་དགོངས་པ་ཡོངས་སུ་རྫོགས་པར་བདག་གིས་བྱེད། དེ་ལྟར་བྱས་པ་ལ་
121



གྲུབ་མཆོག་བླ་མའི་ཞལ་ལུང༌།
བརྟེན་ནས་བདག་ས་བཅུ་ལམ་ལྔའི་ཡོན་ཏན་ཐམས་ཅད་རིམ་གྱིས་རྫོགས་ཏེ། མཐར་ཐུག་
རྡོ་རྗེ་འཆང་གི་གོ་འཕང་ཐོབ་པར་ཤོག་ཅེས། བླ་མ་ལ་ཚེ་རབས་རྗེས་འཛིན་གྱི་གསོལ་
འདེབས་སྨོན་ལམ་རེད། བླ་མ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ཆོས་རྗེ་སངས་
རྒྱས་རིན་པོ་ཆེ་ལ་སྐྱབས་སུ་མཆིའོ། །ཞེས་སོ། །དཔལ་ལྡན་བླ་མའི་རྣམ་པར་ཐར་པ་ལ། །
སྐད་ཅིག་ཙམ་ཡང་ལོག་ལྟ་མི་སྐྱེ་ཞིང་། །ཅི་མཛད་ལེགས་པར་མཐོང་བའི་མོས་གུས་ཀྱིས། །
བླ་མའི་བྱིན་རླབས་སེམས་ལ་འཇུག་པར་ཤོག །ཅེས་དཔལ་ལྡན་རྩ་བའི་བླ་མ་ཁྱེད་ཀྱི་རྣམ་
པར་ཐར་པ་ལ། ཞི་རྒྱས་དབང་དྲག་གི་ཚུལ་ཇི་ལྟར་བསྟན་ན་ཡང་། དེ་ལ་སྐད་ཅིག་ཙམ་
ཡང་ལོག་ལྟ་མི་སྐྱེ་ཞིང་། ཅི་མཛད་ལེགས་པར་མཐོང་བའི་མོས་གུས་རྒྱུད་ལ་སྐྱེ་ནས། དེའི་
སྟོབས་ཀྱིས་བླ་མ་ཁྱེད་ཀྱི་བྱིན་རླབས་བདག་ལ་འཇུག་པར་ཤོག་ཟེར། འདི་ལྟ་བུའི་ཅི་མཛད་
ལེགས་པར་མཐོང་བའི་མོས་གུས་ཞིག་ཡོད་ན་བླ་མའི་བྱིན་རླབས་རང་གི་རྒྱུད་ལ་འཇུག་
ཐུབ་པ་རེད། མོས་གུས་དེ་འདྲ་མེད་ན་བྱིན་རླབས་འཇུག་པའི་གཞི་མེད་པ་རེད། དེས་ན་བླ་
མའི་རྣལ་འབྱོར་འདི་གཙོ་བོ་བྱེད་དགོས་པའི་རྒྱུ་མཚན་ཡང་དེ་རེད། བླ་མ་སངས་རྒྱས་རིན་
པོ་ཆེ་ལ་སྐྱབས་སུ་མཆིའོ། །ཆོས་རྗེ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ཞེས་སོ། །
མདོར་ན་སངས་རྒྱས་ཐམས་ཅད་གཅིག་ཏུ་འདུས་པའི་བདག་ཉིད་རྩ་བའི་བླ་མ་ཁྱེད་ལ་སྒོ་
གསུམ་གུས་པ་ཆེན་པོས་གསོལ་བ་འདེབས། གསོལ་བ་བཏབ་པའི་མཐུ་ལ་བརྟེན་ནས་
བདག་གིས་ཡེ་གདོད་མ་ནས་རང་ཆས་སུ་གནས་པའི་གདོད་མའི་གནས་ལུགས་དེ་རང་ངོ་
རང་གིས་ཤེས་པ་ཞིག་དང༌། དེ་ངོ་ཤེས་པའི་སྟེང་ནས་ཚེ་དང་སྒྲུབ་པ་མཉམ་ཐུབ་པ་ཞིག་བླ་
མ་ཁྱེད་ཀྱིས་བྱིན་གྱིས་བརླབ་ཏུ་གསོལ་ཟེར། བླ་མ་སངས་རྒྱས་རིན་པོ་ཆེ་ལ་སྐྱབས་སུ་
མཆིའོ། །ཆོས་རྗེ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ཞེས་བླ་མ་སངས་རིན་མ་
འདིའི་ནང་དོན་ཧ་ལམ་རོབ་ཙམ་ཞིག་བྱས་ན་དེ་འདྲ་རེད། ངས་ཁྱེད་རྣམ་པས་ཉོན་ཅིང་ཡིད་
ལ་འཇོག་རྒྱུ་རེད་བསམ་ནས་ཅི་ཤེས་གང་ཤེས་ཀྱིས་ཚིག་འགྲེལ་ཙམ་ཞིག་བྱས་པ་ཡིན།
འདི་ནས་གྲངས་གསོག་ས་ལ་ཐུག་ལེ་རེད། གྲངས་གསོག་རྒྱུ། སངས་རྒྱས་ཀུན་འདུས་རྩ་
1



ཕྱག་ཆེན་སྔོན་འགྲོའི་ཁྲིད་ཡིག
བའི་བླ་མ་ལ། །སྒོ་གསུམ་གུས་པ་ཆེན་པོས་གསོལ་བ་འདེབས། །གདོད་མའི་གནས་ལུགས་
རང་ངོ་ཤེས་པ་དང་། །ཚེ་དང་སྒྲུབ་པ་མཉམ་པར་བྱིན་གྱིས་རློབས། །བླ་མ་སངས་རྒྱས་རིན་
པོ་ཆེ་ལ་སྐྱབས་སུ་མཆིའོ། །ཆོས་རྗེ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ཞེས་ཚིག་
རྐང་དྲུག་པོ་འདི་འབུམ་ཐེར་ཞིག་གསོག་དགོས་པ་རེད། འབུམ་ཐེར་ཞིག་གསོག་ཚེ། རྩ་
བའི་བླ་མ་གཅིག་པུ་ལ་ཡིད་ཆེས་མོས་གུས་གདུང་ཤུགས་དྲག་པོས་གསོལ་བ་རྩེ་གཅིག་ཏུ་
འདེབས་རྒྱུ་ལས་གཞན་དཔྱད་བྱ་བསྒོམ་བྱ་བསམ་བྱ་སྣེ་གཅིག་ཀྱང་ཡོད་པ་མ་རེད། མོས་
གུས་ཁོ་ན་ལ་དྲིལ་ནས་འདོན་དགོས་པས། མོས་གུས་མ་སྐྱེས་ཀྱི་བར་དུ་བསྐྱེད་དགོས་པ་
རེད། ངས་ཁར་རྩང་བཤད་ལེ་འདྲ་ཁ་ཕྱི་ལ་སྐོར་དུས་བཅོས་མ་མ་ཡིན་པ་ཞིག་དགོས་ཀྱང་།
ནང་ལ་སྐོར་དུས་བཅོས་ཀྱིན་བཅོས་ཀྱིན་བསྒོམ་དགོས་པ་རེད། མོས་གུས་རྩལ་བསྐྱེད་རྒྱུ་
འདི་གདམས་ངག་གི་གནད་ཀྱི་མཐར་ཐུག་གཙོ་བོ་དེ་ཡིན་ལེ་རེད། དེས་ན་བླ་མའི་རྣལ་
འབྱོར་འདི་སྔོན་འགྲོ་དངོས་གཞི་གཞི་མཐུན་ཡིན་ཟེར་དོན་ཡང་། ང་ཚོ་འབྲུག་པ་བཀའ་
བརྒྱུད་ཀྱི་གདམས་ངག་བཀའ་རྒྱ་ཅན་ལྔ་ཡོད་རྒྱུའི་ནང་ནས་ཀུན་གཅེས་བླ་མའི་རྣལ་འབྱོར་
ཞེས། གདམས་ངག་ཐམས་ཅད་ལ་སྤྱི་ཁྱབ་ཀྱིས་མཁོ་འདུག་རྒྱུའི་རྩ་བ་ཞིག་རེད། བླ་མའི་
རྣལ་འབྱོར་འདི་ལ་ཕར་རྒྱས་ཆོས་སྐུ་ལོངས་སྐུ་སྤྲུལ་སྐུ་ངོ་བོ་ཉིད་སྐུའི་སྒྲུབ་ཐབས་ལ་སོགས་
པ་ཕྱི་ནང་གསང་གསུམ་གྱི་སྒྲུབ་ཐབས་ལམ་ཟབ་ཅེས། ཀུན་གཅེས་བླ་མའི་རྣལ་འབྱོར་རྒྱས་
སོང་བ་ཞིག་རེད། ཚུར་བསྡུས་ན་རྩ་བ་རྡོག་རྡོག་བླ་མའི་རྣལ་འབྱོར་འདི་རེད། སྔོན་འགྲོ་
དངོས་གཞི་གཞི་མཐུན་ཡིན་གསུངས་དོན་བླ་མའི་རྣལ་འབྱོར་འདིའི་ནང་ན་དངོས་གཞིའི་
དོན་ཡང་ཚང་ནས་ཡོད་ལེ་རེད། དེ་ཡིན་དུས་གཙོ་བོ་བླ་མའི་རྣལ་འབྱོར་ལ་རྩེ་གཅིག་ཏུ་
དྲིལ་ནས་བླ་མའི་མོས་གུས་མ་སྐྱེས་ཀྱི་བར་དུ་མོས་གུས་ཨེ་སྐྱེ་ལ་འབད་བརྩོན་བྱེད་དགོས་
པ་རེད། དང་པོ་ནས་མོས་གུས་སྐྱེས་ནས་ཡོད་པ་སུ་ཡང་ཡོད་ལེ་མ་རེད། ཚོགས་གཉིས་གོང་
མས་ཀྱང་། ཁྱེད་ཚོ་ངའི་སློབ་མ་རྣམས་ལ་མོས་གུས་ཟེར་རྒྱུ་དེ་གཏན་ནས་སྐྱེ་རྒྱུ་མི་གདའ།
ཁྱེད་ཚོ་ལ་ཧ་ཅང་སྲ་མོ་གདའ། མོས་གུས་སྐྱེས་བསྡད་པ་དགེ་རྒྱལ་དུ་ཡུ་མ་གཏོགས་མི་



གྲུབ་མཆོག་བླ་མའི་ཞལ་ལུང་།
གདའ། དགེ་རྒྱལ་དུ་ཡུ་འདི་ལ་མོས་གུས་ཅུང་ཙམ་སྐྱེས་བསྡད་ཡོད་པ་རེད། ཁྱེད་ཚོ་ལ་མོས་
གུས་ལར་ནས་སྐྱེ་རོགས་བྱེད་ཀྱི་མི་གདའ་བས། དགེ་རྒྱལ་དུ་ཡུ་དུས་འོང་བའི་མཆི་མ་དེ་
ཁྱེད་ཚོས་གཅིག་ལྡོག་དང་། བྱིན་རླབས་ཅུང་ཟད་ཅིག་ཞུགས་ནས་མོས་གུས་ཤིག་སྐྱེ་ཡོང་ན་
ཐང་ཞེས་གསུངས་པ་རེད། དགེ་རྒྱལ་དུ་ཡུ་ཟེར་བ་དགེ་རྒྱལ་བརྩོན་འགྲུས་སམ་དགེ་རྒྱལ་
རྟོགས་ལྡན་ཟེར་བ་ཚེ་གཅིག་ལ་ངུ་འདུག་མི་ཞིག་ཡོད་ལེ་རེད། དེའི་མིང་ལ་དགེ་རྒྱལ་དུ་ཡུ་
ཞེས་ཐོགས་སོང་བ་རེད། དེས་ན་ཚོགས་གཉིས་ཞལ་བཞུགས་སྐབས་མོས་གུས་སྐྱེས་པའི་
ཚད་དེ་དགེ་རྒྱལ་དུ་ཡུ་དེ་ཡིན་པར་གདའ། དེ་ནི་ཐུན་བཟུང་དང་མ་བཟུང་། ཟ་ཚེ་འཐུང་ཚེ་
སོགས་རྒྱུན་པར་ངུ་འདུག་མི་ཞིག་ཡོད་པས། ཡོན་ཏན་གཞན་ལྟ་ཅི་ཐ་ན་ཡི་གེ་ཐད་ཀར་
འདོན་མི་ཤེས་པ། མོས་གུས་རྐྱང་པ་ཡིས་མཆོག་གི་དངོས་གྲུབ་བརྙེས་སོང་བ་དེ་འདྲ་ཞིག་
ཡིན་ཤེ་གདའ། རྒྱལ་དབང་རྗེའི་ཞལ་ནས་ཀྱང་། སྒོམ་བསྲན་གྱིས་གྲོལ་བར་ཐེ་ཚོམ་ཟ། །
མོས་གུས་ཀྱིས་གྲོལ་བར་ཐེ་ཚོམ་མེད། །ཅེས་སྒོམ་བསྲན་བྱེད་ནས་ལྷ་བསྒོམ་སྔགས་བཟླས་
ཅི་ཞིག་བྱས་ཀྱང་དེ་ཡིས་གྲོལ་ཐུབ་མིན་ད་དུང་སེམས་ཐག་མི་ཆོད་ཐེ་ཚོམ་ཡོད། མོས་གུས་
ཀྱིས་གྲོལ་འགྲོ་བ་སེམས་ཐག་ཆོད། ཅེས་གསུངས། མོས་གུས་འདི་ད་རེས་འདིའི་སྐབས་སུ་
རྩལ་འདོན་བྱེད་དགོས་ལེ་རེད། དེ་ཡང་བླ་མའི་གསོལ་འདེབས་ལ་བརྟེན་ནས་མོས་གུས་
འདི་བསྐྱེད་དགོས་པ་རེད། ང་ཚོ་འབྲུག་པ་བཀའ་བརྒྱུད་ཀྱི་ལམ་ཟབ་ཁྲིད་ཡིག་གི་ནང་ན་
རྒྱལ་བ་རྒོད་ཚང་པ་དང་། ལོ་རས་པ། ཡང་དགོན་པ་སོགས་ཀྱིས་གསུངས་པའི་མོས་གུས་
ཀྱི་ཁྲིད་མང་པོ་ཡོད་པ་རེད། དེ་ཡིས་མོས་གུས་བསྐྱེད། བླ་མ་སྐུ་ཁམས་བཟང་བར་གསོལ་
བ་འདེབས། །མཆོག་ཏུ་སྐུ་ཚེ་བརྟན་པར་གསོལ་བ་འདེབས། །ཕྲིན་ལས་དར་ཞིང་རྒྱས་པར་
གསོལ་བ་འདེབས། །བླ་མ་དང་འབྲལ་བ་མེད་པར་བྱིན་གྱིས་རློབས། །ཞེས་མཐར་བླ་མ་ལ་
བརྟན་བཞུགས་འབུལ་དགོས་པ་རེད། ཐུན་གྲོལ་རན་པ་ན་དབང་བཞི་ལེན་དགོས་པས།
དབང་བཞི་ལེན་པ་འདི་ལ་ཨོཾ་ཨཱཧཱུཾ་ཧོ་ཞེས་སྤྱི་བོའི་བླ་མ་དེའི་དཔྲལ་བ་ལ་སྐུ་རྡོ་རྗེའི་རང་
གཟུགས་ཨོ་ཡིག་དཀར་པོ། མགྲིན་པ་ལ་གསུང་རྡོ་རྗེའི་རང་གཟུགས་ཡིག་དམར་པོ།
12



ཕྱག་ཆེན་སྔོན་འགྲོའི་ཁྲིད་ཡིག
ཐུགས་ཀ་ལ་ཐུགས་རྡོ་རྗེའི་རང་གཟུགས་ཧཱུཾ་ཡིག་སྔོན་པོ། ལྟེ་བ་ལ་ཡེ་ཤེས་རྡོ་རྗེའི་རང་
གཟུགས་ཧོ་ཡིག་སེར་པོ་རྣམས་གསལ་བཏབ། མོས་གུས་གདུང་ཤུགས་དྲག་པོས་རྩ་བའི་བླ་
མ་ལ་གསོལ་བ་བཏབ་པའི་རྐྱེན་གྱིས། མཚན་རྣམས་ཡོངས་རྫོགས་བླ་མའི་སྐུ། །སྤྱི་བོར་
ལུས་ཀྱི་ཐིག་ལེ་ལ། །ཞུགས་ནས་བུམ་དབང་དགའ་བའི་ཆུས། །སད་པའི་སྒྲིབ་པ་སྦྱང་དུ་
གསོལ། །ཞེས་བླ་མའི་དཔྲལ་བའི་ཨོཾ་ཡིག་དཀར་པོ་དེ་ལས་འོད་ཟེར་དཀར་པོ་འཕྲོས།
རང་གི་དཔྲལ་བར་ཐིམ། སྐུ་བུམ་པའི་དབང་ཐོབ། སད་པའི་གནས་སྐབས་ཞེས་གཉིད་སད་
པའི་གནས་སྐབས་ཀྱི་སྒྲིབ་པ་སྦྱངས། ཚེ་རབས་འཁོར་བ་ཐོག་མ་མེད་པ་ནས་ལུས་ཀྱི་སྒོ་
ནས་བསགས་པའི་སྡིག་སྒྲིབ་ཉམས་ཆག་ཉེས་ལྟུང་ཐམས་ཅད་དག །དགའ་བ་བཞིའི་ནང་
ནས་དགའ་བའི་ཡེ་ཤེས་ཀྱི་བདུད་རྩིའི་རྒྱུན་གྱིས་སད་པའི་སྒྲིབ་པ་སྦྱངས་པའི་སྟོབས་ཀྱིས་
བསྐྱེད་རིམ་བསྒོམ་པ་ལ་དབང་ནས། མཐར་ཐུག་གི་འབྲས་བུ་སྤྲུལ་པའི་སྐུ་ཡི་གོ་འཕང་གི་
སྐལ་བ་རྒྱུད་ལ་བཞག་བྱུང་བསམ། ལོངས་སྤྱོད་རྫོགས་པ་ཀུན་གྱི་སྐད། །མགྲིན་པར་ངག་
གི་ཐིག་ལེ་ལ། །ཞེས་བླ་མའི་མགྲིན་པའི་ཨཱཡིག་ལས་འོད་ཟེར་དམར་པོ་འཕྲོས། རང་གི་
མགྲིན་པར་ཞུགས། གསུང་གསང་བའི་དབང་ཐོབ། ཚེ་རབས་འཁོར་བ་ཐོག་མ་མེད་པ་ནས་
ངག་གི་སྒོ་ནས་བསགས་པའི་སྡིག་སྒྲིབ་བག་ཆགས་དང་བཅས་པ་ཐམས་ཅད་སྦྱངས།
མཆོག་དགའི་ཡེ་ཤེས་ཀྱི་རྒྱུད་མེ་ལྟ་བུས་རྨི་ལམ་གྱི་བག་ཆགས་ཐམས་ཅད་བསྲེགས་གཏོར་
བཀྲུས། ངག་སྨྲ་བརྗོད་ཐམས་ཅད་རྡོ་རྗེའི་གསུང་གི་རང་བཞིན་དུ་བྱིན་གྱིས་བརླབས། དེ་
ཡིས་ངག་བཟླས་བརྗོད་བྱེད་པ་ལ་དབང་། མཐར་ཐུག་གི་འབྲས་བུ་ལོངས་སྤྱོད་རྫོགས་སྐུའི་
གོ་འཕང་འགྲུབ་པའི་སྐལ་བ་རྒྱུད་ལ་བཞག །བླ་མ་ཆོས་ཀྱི་སྐུ་ཡི་ཐུགས་ཀའི་ཧཱུྃ་ཡིག་ལས་
འོད་ཟེར་སྔོན་པོ་འཕྲོས། རང་གི་སྙིང་ཁ་ལ་ཐིམ། ཤེས་རབ་ཡེ་ཤེས་ཀྱི་དབང་ཐོབ། ཚེ་
རབས་འཁོར་བ་ཐོག་མ་མེད་པ་ནས་ཡིད་ཀྱི་སྒོ་ནས་བསགས་པའི་སྡིག་སྒྲིབ་བག་ཆགས་
དེར་འཛིན་དང་བཅས་པ་ཐམས་ཅད་དག །ཁྱད་དགའི་ཡེ་ཤེས་ཀྱི་རྒྱུན་ཉི་མ་ལྟ་བུས་གཉིད་
འཐུག་ལས་བྱུང་བའི་སྡིག་སྒྲིབ་བག་ཆགས་དང་བཅས་པ་ཐམས་ཅད་མ་ལུས་པར་བསལ་
：28



གྲུབ་མཆོག་བླ་མའི་ཞལ་ལུང་།
ནས། མཐར་ཐུག་བླ་མ་ཆོས་ཀྱི་སྐུ་ཡི་གོ་འཕང་འགྲུབ་པའི་སྐལ་པ་རྒྱུད་ལ་བཞག །བླ་མ་ངོ་
བོ་ཉིད་སྐུ་ལྷན་ཅིག་སྐྱེས་པའི་སྐུ་ཡི་རྣམ་པར་བཞུགས་པ། དེའི་ལྟེ་བའི་ཧོ་ཡིག་སེར་པོ་ལས་
འོད་ཟེར་སེར་པོ་འཕྲོས་ནའང་ཆོག །ལྟེ་བའི་ཧོ་ཡིག་སེར་པོ་ལས་འོད་ཟེར་སྣ་ལྔ་འཕྲོས་
ནའང་ཆོག །གང་ལྟར་འོད་ཟེར་དེ་རང་གི་ལྟེ་བར་ཞུགས། དབང་བཞི་པ་ཚིག་དབང་རིན་པོ་
ཆེ་ཐོབ། ཚེ་རབས་འཁོར་བ་ཐོག་མ་མེད་པ་ནས་ལུས་ངག་ཡིད་གསུམ་ཆ་མཉམ་གྱི་སྒོ་ནས་
བསགས་པའི་སྡིག་སྒྲིབ་བག་ཆགས་དང་བཅས་པ་ཐམས་ཅད་དག །ལྷན་ཅིག་སྐྱེས་པའི་ཡེ་
ཤེས་ཀྱི་དགའ་བ་ཉམས་སུ་མྱོང་ནས། མཐར་ཐུག་བླ་མ་ངོ་བོ་ཉིད་སྐུའི་གོ་འཕང་འགྲུབ་པའི་
སྐལ་བ་རྒྱུད་ལ་བཞག །དེ་ལྟར་དབང་བཞི་ཐོབ། སྒྲིབ་པ་བཞི་སྦྱངས། ལམ་བཞིའི་བག་
ཆགས་རྒྱུད་ལ་བཞག །འབྲས་བུ་སྐུ་བཞི་མངོན་དུ་འགྱུར་རྒྱུ་དེ་འདིའི་ནང་དོན་གཙོ་བོ་རེད།
ད་ལྟ་ང་ཚོས་བླ་མའི་རྣལ་འབྱོར་གང་དང་གང་བཏོན་ནའང་དབང་ལེན་བྱེད་དུས་དབང་བཞི་
ལེན་ཟེར་གྱིན་འདུག་པ་དེ་ཡང་དོན་འདི་རང་རེད། གསར་རྙིང་ཐམས་ཅད་གཅིག་པ་རེད།
དེ་འདྲ་རེད་ཐལ་བསམ་པ་དེའི་སྟེང་ལ་གཞོག་དགོས་པ་རེད། ལྔ་པ་མཐར་ཐུག་བླ་མའི་
རྣལ་འབྱོར་ལ་ངེས་ཤེས་བསྐྱེད་སྨོན་ནི། བླ་མ་ཆོས་སྐུ་རང་སེམས་དག་པར་རྫོགས། །རང་ངོ་
ཤེས་འདི་དོན་གྱི་གསོལ་འདེབས་མཆོག །སྣང་སྲིད་ཀུན་ཀྱང་བླ་མའི་རོལ་པ་སྟེ། །མཐར་
ཐུག་སྐུ་གསུམ་བླ་མ་འགྲུབ་པར་ཤོག །ཅེས་བླ་མའི་ཐུགས་དང་རང་གི་སེམས་གཉིས་ཆོས་
ཀྱི་སྐུར་དབྱེར་མེད་རོ་གཅིག་པ་ཡིན་པས་རང་གི་སེམས་འདི་ཆོས་ཀྱི་སྐུར་རྫོགས་པ་ཡིན།
རང་གི་སེམས་འདི་ཆོས་ཀྱི་སྐུ་རུ་ཡོངས་སུ་རྫོགས་པ་དེ་རང་ངོ་རང་གིས་ཤེས་རྒྱུ་འདི་དོན་གྱི་
གསོལ་འདེབས་ཡིན། དེ་ལ་བརྟེན་ནས་སྣང་གྲག་རིག་གསུམ་ཐམས་ཅད་བླ་མའི་སྐུ་གསུང་
ཐུགས་ཀྱི་རོལ་པར་ཤར་ཞིང་མཐར་ཐུག་སྐུ་གསུམ་གྱི་བླ་མ་འགྲུབ་པར་ཤོག་གསུངས། དེ་
ཡིས་བླ་མའི་རྣལ་འབྱོར་གྱི་ཁྲིད་ཕལ་ཆེར་ཚར་སོང་བ་རེད། དགེ་བ་འདི་ཡིས་མྱུར་དུ་བདག །
དཔལ་ལྡན་བླ་མ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་
པར་ཤོག །ཅེས་སོགས་ཐུན་མཐར་དབྱུང་། ཐུན་གཉིས་པ་ལ་ཡང་ད་ཅིའི་ལྟར་དུ་སངས་
129



ཕྱག་ཆེན་སྔོན་འགྲོའི་ཁྲིད་ཡིག
རྒྱས་ཆོས་ཚོགས་དང་སྐྱབས་འགྲོ་སེམས་བསྐྱེད་བྱས་ཚར་དུས། བདག་གཞན་སྣང་སྲིད་མི་
དམིགས་སྟོང་པའི་ངང༌། །ཞེས་བླ་མའི་རྣལ་འབྱོར་གྱིས་མགོ་བཙུགས་ནས་མཐའ་འཕུད་རྒྱུ་
དེ་རེད། གསུམ་པ་ལའང་དེ་རེད། ཐུན་བཞི་པའི་མཇུག་ནས། བཞི་པ་དངོས་གཞི་དོན་དམ་
སེམས་ཉིད་བསྒོམ་དོན་བརྩོན་པ་ལ་གསུམ། སྤྱིར་བཏང་ངེད་ཚོའི་བཀའ་བརྒྱུད་འདིའི་སྔོན་
ཆད་ཀྱི་ཕྱག་རྒྱུན་ལ། དང་པོ་སྔོན་འགྲོ་གཞོག །སྔོན་འགྲོ་ཞོག་ཚར་དུས་གཟོད་དངོས་
གཞིའི་ཁྲིད་གསུངས་པ་རེད་མ་གཏོགས། སྔོན་འགྲོ་མ་ཞོག་པ་ཞིག་ལ་དངོས་གཞིའི་ཁྲིད་
གསུང་པའི་ཕྱག་རྒྱུན་དང་ལུགས་སྲོལ་ཡོད་ལེ་མ་རེད། སྔ་མ་ཡིན་ན་སྔོན་འགྲོ་འདི་ཚོ་ཡང་
ཐུན་མོང་ཕྱི་ཡི་སྔོན་འགྲོ་རེ་རེ་བསྒོམས་ཚར་དུས་དེའི་འཕྲོའི་ཁྲིད་དེ་གསུང་གིན་གསུང་གིན་
བསྒོམ། ཐུན་མིན་ནང་གི་སྔོན་འགྲོ་ཡང་སྐྱབས་འགྲོ་སེམས་བསྐྱེད་དང་ཕྱག་གི་ཁྲིད་
གསུངས་ཚར་དུས་དེ་གཞོག །དེ་ཚར་དུས་ཡིག་བརྒྱའི་ཁྲིད་ཞུ་ནས་ཡིག་བརྒྱ་གཞོག །དེ་
ཚར་དུས་བླ་མའི་རྣལ་འབྱོར་གྱི་ཁྲིད་ཞུ་ནས་བླ་མའི་རྣལ་འབྱོར་གཞོག་རྒྱུ་མ་གཏོགས།
ཡོངས་རྫོགས་ནག་དེད་ནུར་འགྲོས་ཀྱིས་ཕྱིར་ཆབས་ཅིག་ཏུ་གསུང་གཞོག་རྒྱུའི་ལུགས་ཀ་
ཡོད་ལེ་མ་རེད། འདིའི་ཐད་ལ་ང་ཚོའི་གསུང་སྒྲོས་ལ་ཅི་ཡོད་ལེ་མ་རེད་མོད། རྫོགས་ཆེན་
དཔལ་སྤྲུལ་ལ་སོགས་པའི་ཞལ་རྒྱུན་ལ། སྐྱབས་འགྲོ་གཞོག་རོན་དུས་དེ་སྔ་སྐྱབས་སྡོམ་མ་
ཐོབ་པའི་གང་ཟག་ཅིག་ཡིན་ན་དང་པོ་སྐྱབས་སྡོམ་ཞུ། དེ་ནས་སྐྱབས་འགྲོ་གཞོག །སེམས་
བསྐྱེད་ཀྱི་གོང་ལ་སེམས་བསྐྱེད་འབོག་ཆོག་གི་སྟེང་ནས་སྨོན་འཇུག་བྱང་ཆུབ་སེམས་བསྐྱེད་
ཀྱི་སྡོམ་པ་ལེན། དེ་ནས་སེམས་བསྐྱེད་འབུམ་ཐེར་འདོན། རྡོར་སེམས་ཀྱི་གོང་ནས་སྐྱབས་
འགྲོ་སེམས་བསྐྱེད་ཀྱིས་རྒྱུད་སྦྱངས་ཚར་བ་དེ་སྔགས་ཀྱི་འཇུག་སྒོ་དབང་བསྐུར་ཞུ་ཆོག་སོང་
བ་རེད། དེ་ལ་དང་པོ་རྡོར་སེམས་ཀྱི་དབང་ཞུ། རྡོར་སེམས་ཀྱི་ཡིག་བརྒྱ་འདོན། བླ་མའི་
རྣལ་འབྱོར་གྱི་གོང་དུ་བླ་སྒྲུབ་གང་རུང་ཞིག་གི་དབང་ཞུ། དེ་ནས་བླ་མའི་རྣལ་འབྱོར་འདོན་
དགོས་ཞེས་གསུངས་པ་རེད། དེས་ན་ང་ཚོ་ལྟ་བུ་ལ་ཆ་མཚོན་ནའང་བླ་མ་མཆོད་པ་འདྲ་ཞིག་
གི་དབང་ཐོབ་དགོས་རྒྱུ་འདྲ་རེད། དེ་ལྟར་བྱུང་ན་ཧ་ཅང་འབྲེལ་ཆགས་པོ་དང་ངོ་མ་དགོས་
13)



གྲུབ་མཆོག་བླ་མའི་ཞལ་ལུང༌།
རྒྱུ་ཅན་ཞིག་རེད། ཡོངས་རྫོགས་ཐོབ་བསྡད་ཡོད་པ་ཞིག་ཡིན་ན་དེ་རེད། དེ་སྔ་ཐོབ་མ་མྱོང་
བ་ཞིག་ཡིན་ན་དེ་ལྟར་ཐོབ་དགོས་པ་རེད། ད་ལྟ་འདི་ན་སྐྱ་བོ་འདྲ་བསྡད་ཡོད་རྒྱུ་འདི་ཚོ་
ཕལ་ཆེར་གྱིས་དེ་སྔ་སྐྱབས་འགྲོའི་སྡོམ་པ་ཞུས་ཡོད་ལེ་མ་རེད། སེམས་བསྐྱེད་ཀྱི་སྡོམ་པ་དེ་
བས་ཀྱང་ཞུས་ཡོད་པ་མ་རེད། དེ་ཡིན་དུས་དང་པོ་སྐྱབས་སེམས་ཀྱི་སྡོམ་པ་ཞུ། དེ་ནས་རྡོར་
སེམས་ཀྱི་དབང་ཞིག་ཞུ་དགོས་རྒྱུ་དེ་འདྲ་རེད། དེ་གདའ་ཚད་ཀྱི་རྣ་ལ་འགྲོ་དགོས་རྒྱུ་ཅན་
རེད། ད་ལྟ་ང་ཚོའི་ས་ལ་ཧ་ཅང་མཚར་མོ་ཞིག་ལ། ཨ་ཉོག་མགོ་འབུར་ནས་བཟུང་སྟེ་དབང་
མ་ཐོབ་པ་ཞིག་ཡོད་ལེ་མ་རེད། མ་ཡི་རུམ་ལ་འཇོག་འདུག་ནས་ཡས་ཤེད་ལ་དབང་ཞུ་རུ་
འགྲོ། མས་ཤེད་ལ་དབང་ཞུ་རུ་འགྲོ་ནས་དབང་ཐོབ་ཀྱི་ཡོད་ལེ་རེད། གསང་སྔགས་ཀྱི་
དབང་ཐོབ་ནས་བཟུང་སྐྱབས་འགྲོ་སེམས་བསྐྱེད་དང་བཅས་ཏེ་རིམ་པས་འགྲོ་ཡི་ཡོད་ལེ་
རེད། དེ་བས་སྐྱབས་འགྲོ་སེམས་བསྐྱེད་དང་དབང་མ་ཐོབ་པ་རྡོག་པོ་གཅིག་ཀྱང་ཡོད་རྒྱུ་མ་
རེད། ད་ལྟ་ང་ཚོས་སྐྱ་ལམ་སྙེགས་ཏེ་གློ་སྒོ་ནས་འཛུལ་འགྲོ་བ་རེད། ཡིནའང་སྐྱབས་སྡོམ་
དང་བྱང་སྡོམ་སྔགས་སྡོམ་འདི་དག་བླ་མས་གནང་། སློབ་མས་ཞུ། བསྐུར་ཐོབ་ཀྱི་སེམས་ར་
འཕྲོད་པ་ཞིག་ལ་ཐོབ་ཀྱི་ཡོད་རེད་མ་གཏོགས། བསྐུར་ཐོབ་ཀྱི་འདུ་ཤེས་མེད་པ་ཞིག་ལ་
བཏོན་བསྡད་པ་རྐྱང་རྐྱང་གིས་དབང་དང་སྡོམ་པ་མཚན་ཉིད་པ་ཞིག་ཐོབ་ཀྱི་ཡོད་ལེ་མ་རེད།
སྡོམ་པ་གསུམ་པོ་གང་དང་གང་ཡིན་ནའང་བསྐུར་ཐོབ་ཀྱི་འདུ་ཤེས་ལྡན་པ་ཞིག་གིས་ཞུ་
དགོས་ཀྱི་ཡོད་པ་རེད། དཔལ་སྤྲུལ་རིན་པོ་ཆེས་གསུང་རྒྱུ་དེ་ཡང་འདི་འདྲ་ཞིག་ལ་ཆ་
བཞག་ནས་གསུང་ལེ་ཡིན་རྒྱུ་རེད། ངེས་པར་དུ་ཤེས་དགོས་རྒྱུ་ཅན་ཞིག་རེད། །
བཞི་བ། དངོས་གཞི་དོན་དམ་སེམས་ཉིད་བསྒོམ་དོན་བརྩོན་བ་ནི།
ཀུན་དགའ་བསྟན་འཛིན་གྱིས་འདི་ན་དངོས་གཞིའི་རྩ་ཐོ་ཞིག་གསུང་ཡོད་པ་
འདི། སྔོན་འགྲོ་རྐྱང་པ་མ་གཏོགས་མི་ཐོབ་པའི་རིགས་རྣམས་ལ་དངོས་གཞིའི་རྩ་ཐོ་འདི་
ལུང་ཙམ་ཞིག་འདོན་རྒྱུ་ཡིན། དངོས་གཞི་དོན་དམ་སེམས་ཉིད་སྒོམ་དོན་བརྩོན་པ་ལ་
13 1



ཕྱག་ཆེན་སྔོན་འགྲོའི་ཁྲིད་ཡིག་
གསུམ། དང་པོ་ལུས་དང་ངག་གི་གནད་ནི། སྒོམ་པ་ཕྱི་ཡི་གཞི་བཅའ་ལུས་གནད་བདུན། །
རྐང་པ་སྐྱིལ་ཀྲུང་རེའུ་མིག་བཞིན་བསྣོལ། །ལག་པ་མཉམ་བཞག་ཕྱག་རྒྱ་ལྟེ་འོག་བཅིངས། །
སྒལ་ཚིགས་གསེར་གྱི་དོང་ཙེ་བརྩེགས་ལྟར་བསྲངས། །དཔུང་པ་རྒོད་གཤོག་བཞིན་དུ་
ཕྱིར་ཡང་བརྒྱངས། །མགྲིན་པ་ལྕགས་ཀྱུ་ལྟར་བཀུག་ལྕེ་བསྒྲིལ་ནས། །སོ་མཆུ་བར་ཡོད་ལྟ་
སྟངས་རང་ཚོ་འཛིན། །ངག་གི་སྨྲ་བཅད་རང་བབས་དབེན་པར་གནས། །ཞེས་སོ། །གཉིས་
པ་སེམས་ཀྱི་གནད་གཞི་ལམ་ངོ་སྤྲོད་དང་བཅས་པ་ནི། རང་སེམས་གདོད་དག་འཁོར་
འདས་བྱེད་པོ་ཅན། །འདི་ཉིད་བཟོ་མེད་ངང་དུ་མཉམ་པར་འཇོག །མ་ཡེངས་པ་ནི་སངས་
རྒྱས་ཀུན་གྱི་ལམ། །བསྒོམ་བྱ་གཞན་མེད་དྲན་ཐོག་ཐག་ཆོད་བསྐྱེད། །རང་རིག་ངོས་བཟུང་
བྲལ་བ་སྟོང་པ་ཉིད། །སྟོང་པའི་རང་མདངས་རྣམ་རྟོག་སྣང་བའི་རྩལ། །གཉིས་མེད་བློ་
འདས་ལྷན་ཅིག་སྐྱེས་པའི་དབྱིངས། །གནས་ལུགས་རང་ངོ་ཇི་བཞིན་ཤེས་པར་བྱ། །ཞེས་
སོ། །གསུམ་པ་ལམ་རྫོགས་འབྲས་བུར་སྨོན་པ་ནི། ཉམས་མྱོང་མཐར་ཕྱིན་རྟོགས་པ་མངོན་
དུ་གྱུར། །སྣང་རིག་རྩལ་རྫོགས་ཆོས་ཉིད་ཟད་སར་འཁྱོལ། །སྐུ་བཞིའི་འབྲས་བུ་ཚེ་འདིར་
བདེ་བར་འགྲུབ། །མི་ཟད་འཁོར་ལོས་འགྲོ་ཀུན་འདྲེན་གྱུར་ཅིག །ཅེས་དེ་ཡིས་དངོས་གཞི་
གཞི་ལམ་འབྲས་གསུམ་གྱི་རྩ་ཐོ་སྨོན་ལམ་དང་བཅས་པ་ཡིན་གསུངས།
ལྔ་ཁ། རྗེས་དགེ་བ་རྫོགས་བྱང་དུ་རྒྱས་འདེབས་བ་ནི།
ལྔ་པ་རྗེས་དགེ་བ་རྫོགས་བྱང་དུ་རྒྱས་འདེབས་པ་སོགས་ལ་གསུམ་ལས། དང་པོ་
བསྔོ་བ་ནི། དགེ་བ་འདི་ཡིས་མྱུར་དུ་བདག །དཔལ་ལྡན་བླ་མ་འགྲུབ་གྱུར་ནས། །འགྲོ་བ་
གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །དུས་གསུམ་གཤེགས་པའི་རྒྱལ་བ་
ཐམས་ཅད་ཀྱིས། །བསྔོ་བ་གང་ལ་མཆོག་ཏུ་བསྔགས་པ་དེས། །བདག་གི་དགེ་བའི་རྩ་བ་
འདི་ཀུན་ཀྱང་། །བཟང་པོ་སྤྱོད་ཕྱིར་རབ་ཏུ་བསྔོ་བར་བགྱི། །ཞེས་བསྔོ་བ་དང་སྨོན་ལམ་
རེད། འོ་ན་བསྔོ་བ་དང་སྨོན་ལམ་གྱི་ཁྱད་པར་གང་གིས་འབྱེད་ན། དེ་གཉིས་ཧ་ལམ་གཅིག་
132



གྲུབ་མཆོག་བླ་མའི་ཞལ་ལུང་།
པ་རེད། འོན་ཀྱང་བསྔོ་བ་ཟེར་བ་བསྔོ་རྒྱུའི་དགེ་བའི་དངོས་པོ་ཞིག་ཡོད་ནས་བསྔོ་དགོས་པ་
རེད། སྨོན་ལམ་ཟེར་དུས་དེ་ན་དམིགས་སུ་བསལ་བའི་བསྔོ་རྒྱུ་ཞིག་མེད་ནའང་། སྤྱི་ཁྱབ་
ཀྱིས་ལུས་ངག་ཡིད་ཀྱི་འདུན་པ་གཅིག་དྲིལ་གྱིས་དེ་དང་དེ་ལྟ་བུ་འགྲུབ་པར་ཤོག་ཅེས་སྨོན་
ལམ་འདེབས་པ་རེད། བསྔོ་བ་དང་སྨོན་ལམ་གྱི་ཁྱད་པར་དེ་ཙམ་རེད། དེ་ལྟར་བསྔོ་ཤེས་
ཀྱི་མི་གདའ་སྙམ་ན། དུས་གསུམ་གཤེགས་པའི་རྒྱལ་བ་ཐམས་ཅད་ཀྱིས། །བསྔོ་བ་གང་ལ་
མཆོག་ཏུ་བསྔགས་པ་དེས། །བདག་གི་དགེ་བའི་རྩ་བ་འདི་ཀུན་ཀྱང་། །བཟང་པོ་སྤྱོད་ཕྱིར་
རབ་ཏུ་བསྔོ་བར་བགྱི། །ཞེས་ངག་གིས་འདོན་ཅིང་དུས་གསུམ་དུ་གཤེགས་པའི་སངས་རྒྱས་
སྲས་དང་བཅས་པ་ཐམས་ཅད་ཀྱིས་བསྔོ་བ་ཇི་ལྟར་མཛད་ཡོད་ན་ངས་ཀྱང་དེ་ལྟར་དུ་བསྔོ་
བ་ཡིན། ཞེས་སེམས་ཀྱིས་ཀྱང་དེ་ལྟར་བསམ་དགོས་པ་རེད། དེ་ལ་བསྔོ་བ་ཚང་བསྡད་ཡོད་
ལེ་རེད། དུས་གསུམ་གཤེགས་པའི་རྒྱལ་བ་ཐམས་ཅད་ཀྱིས། །སོགས་ཀྱི་བསྔོ་བ་དེ་སངས་
རྒྱས་རྣམས་ཀྱིས་ཇི་ལྟར་བསྔོས་པ་དེ་ལྟར་དུ་བདག་གིས་རྗེས་སུ་བསྔོ་བ་ཡིན་ཟེར་བ་རེད། །
འཇམ་དཔལ་དཔའ་བོས་ཇི་ལྟར་མཁྱེན་པ་དང་། །ཟེར་བ་དེ་ནི་བྱང་ཆུབ་སེམས་དཔའ་དང་
བྱང་ཆུབ་སེམས་དཔའ་ཆེན་པོ་རྣམས་ཀྱིས་ཇི་ལྟར་སེམས་ཅན་གྱི་དོན་དུ་བསྔོ་བ་མཛད་པ་
དེ་ལྟར་དུ་བདག་གིས་བསྔོ་བ་ཡིན་ཟེར་བ་རེད། དེས་ན་སངས་རྒྱས་དང་བྱང་ཆུབ་སེམས་
དཔའ་རྣམས་ཀྱི་མདུན་དུ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བསྔོ་བ་
ཇི་ལྟར་མཛད་པ་དེ་ལྟར་དུ་བདག་གིས་བསྔོ་བ་ཡིན་ཟེར་བ་རེད། དེ་ཡིན་དུས་དགེ་བ་གང་
བྱས་ཐམས་ཅད་འཕྲལ་མ་འཕྲལ་དུ་མ་བསྔོས་ན། །བསྐལ་པ་སྟོང་དུ་བསགས་པའི་དགེ་རྩ་
ཡང་། །ཁོང་ཁྲོ་སྐད་ཅིག་ཙམ་གྱིས་འཇོམ་པར་བྱེད། །ཅེས་གསུངས་པ་རེད། དགེ་རྩ་ཟེར་རྒྱུ་
དེ་ལ་འཛད་འགྲོ་རྒྱུ་འཇིག་འགྲོ་རྒྱུ་ཡོད་པ་རེད། དགེ་བ་བསྒྲུབས་པའི་དུས་ཐོག་དེ་མ་ཐག་
ཏུ་བསྔོ་བས་རྒྱས་འདེབས་གཞོག་རྒྱུ་ཡིན་ན། ཇི་ལྟར་བསྔོ་བས་ཡོངས་བསྔོས་དགེ་བ་ཡང་། །
བྱང་ཆུབ་མ་ཐོབ་བར་དུ་དེ་མི་འཛད། །ཅེས་གསུངས་པ་རེད། སངས་རྒྱས་སྲས་དང་བཅས་
པ་ལ་དགེ་བའི་རྩ་བ་དེ་བཅོལ་བཞག་པ་རེད། རང་ཉིད་ནམ་སངས་རྒྱས་ཀྱི་བར་དུ་དེའི་དགེ་
133



ཕྱག་ཆེན་སྔོན་འགྲོའི་ཁྲིད་ཡིག
བའི་འབྲས་བུ་ལ་ལོངས་སྤྱོད་རྒྱུ་ཡོད་ལེ་རེད། དེ་མ་གཏོགས་དགེ་བ་རྒྱ་ཆེན་པོ་བྱས་བྱས།
སྐབསཤིག་མི་དགེ་བའི་ལས་ཚབས་པོ་ཆེ་ཞིག་བྱས་པའམ། ལོག་ལྟ་སྐད་ཅིག་མ་ཞིག་སྐྱེས་
པའམ་ཁོང་ཁྲོ་དྲག་པོ་སྐད་ཅིག་མ་ཞིག་སྐྱེས་པ་ཙམ་གྱིས་རྩྭ་ཕུང་ལ་མེ་བརྒྱབ་པ་བཞིན་དགེ་
བའི་རྩ་བ་དེ་སྐད་ཅིག་གཅིག་ལ་མེད་པར་འགྱུར་འགྲོ་བ་རེད། དེས་ན་བསྔོ་བ་འདི་གལ་
ཆེ་བ་ཡིན་པ་རེད། གཉིས་པ་སྨོན་ལམ་ནི། དཔལ་ལྡན་བླ་མའི་རྣམ་པར་ཐར་པ་ལ། །སྐད་
ཅིག་ཙམ་ཡང་ལོག་ལྟ་མི་སྐྱེ་ཞིང་། །ཅི་མཛད་ལེགས་པར་མཐོང་བའི་མོས་གུས་ཀྱིས། །བླ་
མའི་བྱིན་རླབས་སེམས་ལ་འཇུག་པར་ཤོག །ཅེས་དཔལ་ལྡན་བླ་མའི་རྣམ་པར་ཐར་པ་
ཅི་མཛད་ལ་སྐྱོན་དུ་མི་མཐོང་ཞིང་ལེགས་པར་མཐོང་བའི་མོས་གུས་ཀྱི་སྟོབས་ཀྱིས་བླ་མའི་
བྱིན་རླབས་སེམས་ལ་འཇུག་པར་ཤོག་ཅེས་ཟེར་བ་རེད། སྐྱེ་བ་ཀུན་ཏུ་ཡང་དག་བླ་མ་དང་། །
འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང༌། །ས་དང་ལམ་གྱི་ཡོན་ཏན་རབ་རྫོགས་
ནས། །རྡོ་རྗེ་འཆང་གི་གོ་འཕང་མྱུར་ཐོབ་ཤོག །བླ་མེད་བླ་མའི་ཐུགས་རྗེ་དང་། །རྒྱལ་
དང་རྒྱལ་སྲས་རང་རྒྱལ་དང༌། །དགྲ་བཅོམ་བདེན་པའི་བྱིན་རླབས་ཀྱིས། །སྨོན་
ལམ་མཆོག་འདི་འགྲུབ་གྱུར་ཅིག །སངས་རྒྱས་སྐུ་གསུམ་བརྙེས་པའི་བྱིན་རླབས་
དང༌། །ཆོས་ཉིད་མི་འགྱུར་བདེན་པའི་བྱིན་རླབས་དང༌། །དགེ་འདུན་མི་ཕྱེད་འདུན་
པའི་བྱིན་རླབས་ཀྱིས། །ཇི་ལྟར་བསྔོས་བཞིན་སྨོན་ལམ་འགྲུབ་པར་ཤོག །ཅེས་སོ། །
གསུམ་པ་ཤིས་བརྗོད་ནི། རྒྱལ་མཚན་རྩེ་མོར་དབང་གི་རྒྱལ་པོ་ལྟར། །ལྷག་པའི་ལྷ་
ཡི་གཙུག་གི་རྒྱན་གྱུར་ཅིང༌། །སྒྲུབ་པ་པོ་ལ་དངོས་གྲུབ་མཆོག་སྩོལ་བའི། །མཉམ་
མེད་བླ་མ་མཆོག་གི་བཀྲ་ཤིས་ཤོག །རྡོ་རྗེ་འཆང་ཆེན་ཏིལ་ལི་ནཱ་རོ་དང་། །མར་པ་
མི་ལ་སྒམ་པོ་མཐའ་རྩ་པ། །སྣ་ཕུ་པ་དང་དཔལ་ལྡན་འབྲུག་པ་སོགས། །རྩ་བརྒྱུད་
བླ་མ་རྣམས་ཀྱི་བཀྲ་ཤིས་ཤོག །སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཛིན་
པའི་ངོ་བོ་ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་རྣམས་ཀྱི་བཀྲ་ཤིས་ཤོག །
བཀའ་བརྒྱུད་བླ་མ་རྣམས་ཀྱི་བཀྲ་ཤིས་ཤོག །ཡི་དམ་ལྷ་ཚོགས་རྣམས་ཀྱི་བཀྲ་ཤིས་ཤོག །
_134



གྲུབ་མཆོག་བླ་མའི་ཞལ་ལུང་།
དཔའ་བོ་མཁའ་འགྲོ་རྣམས་ཀྱི་བཀྲ་ཤིས་ཤོག །ཆོས་སྐྱོང་སྲུང་མ་རྣམས་ཀྱི་བཀྲ་ཤིས་ཤོག །
ནོར་ལྷ་གཏེར་བདག་རྣམས་ཀྱི་བཀྲ་ཤིས་ཤོག །དཀར་ཕྱོགས་སྐྱོང་བ་རྣམས་ཀྱི་བཀྲ་ཤིས་
ཤོག །ཉིན་མོ་བདེ་ལེགས་མཚན་བདེ་ལེགས། །ཉིན་མོའི་གུང་ཡང་བདེ་ལེགས་ཤིང༌། །
ཉིན་མཚན་རྟག་ཏུ་བདེ་ལེགས་པ། །དཀོན་མཆོག་གསུམ་གྱི་བཀྲ་ཤིས་ཤོག །བགེགས་
རིགས་སྟོང་ཕྲག་བརྒྱད་ཅུ་ཞི་བ་དང༌། །མི་མཐུན་གནོད་པའི་རྐྱེན་དང་བྲལ་བ་དང་། །མཐུན་
པ་འགྲུབ་ཅིང་ཕུན་སུམ་ཚོགས་གྱུར་པའི། །བཀྲ་ཤིས་དེས་ཀྱང་དེང་འདིར་བདེ་ལེགས་
ཤོག །བསོད་ནམས་རི་བོ་བཞིན་དུ་བརྟན་པ་དང་། །བརྒྱུད་འཛིན་ཉི་ཟླ་བཞིན་དུ་གསལ་བ་
དང༌། །སྙན་གྲགས་ནམ་མཁའ་ལྟ་བུར་ཁྱབ་གྱུར་པའི།།བཀྲ་ཤིས་དེས་ཀྱང་དེང་འདིར་བདེ་
ལེགས་ཤོག །ལོ་བརྒྱ་ཐོབ་ཅིང་སྟོན་བརྒྱ་མཐོང་བ་དང༌། །ཚེ་རིང་ནད་མེད་བདེ་སྐྱིད་ཕུན་
སུམ་ཚོགས། །ཐེག་པ་མཆོག་ལ་ངེས་པར་འབྱུང་གྱུར་པའི། །བཀྲ་ཤིས་དེས་ཀྱང་དེང་འདིར་
བདེ་ལེགས་ཤོག །སྦྱིན་པ་གཏོང་ཞིང་ཚུལ་ཁྲིམས་སྲུང་བ་དང་། །བཟོད་པ་སྒོམ་ཞིང་བརྩོན་
འགྲུས་རྩོམ་པ་དང་། །མཉམ་པར་འཇོག་ཅིང་གནས་ལུགས་རྟོགས་གྱུར་པའི། །བཀྲ་ཤིས་
དེས་ཀྱང་དེང་འདིར་བདེ་ལེགས་ཤོག །གཞི་ཕྱག་རྒྱ་ཆེན་པོ་ལ་འགྱུར་བ་མེད། །འགྱུར་མེད་
སྐུ་ཡི་བཀྲ་ཤིས་ཤོག །སྤྱིར་འགྲོ་དྲུག་ཡོངས་ལ་བཀྲ་ཤིས་ཤོག །སྒོས་འདིར་ཚོགས་རྣམས་
ལ་བཀྲ་ཤིས་ཤོག །ལམ་ཕྱག་རྒྱ་ཆེན་པོ་ལ་འགག་པ་མེད། །འགག་མེད་གསུང་གི་བཀྲ་ཤིས་
ཤོག །སྤྱིར་འགྲོ་དྲུག་ཡོངས་ལ་བཀྲ་ཤིས་ཤོག །སྒོས་འདིར་ཚོགས་རྣམས་ལ་བཀྲ་ཤིས་ཤོག །
འབྲས་བུ་ཕྱག་རྒྱ་ཆེན་པོ་འཁྲུལ་པ་མེད། །འཁྲུལ་མེད་ཐུགས་ཀྱི་བཀྲ་ཤིས་ཤོག །སྤྱིར་འགྲོ་
དྲུག་ཡོངས་ལ་བཀྲ་ཤིས་ཤོག །སྒོས་འདིར་ཚོགས་རྣམས་ལ་བཀྲ་ཤིས་ཤོག །འབད་དང་
རྩོལ་བས་མ་གོས་པ། །ཡིད་བཞིན་ནོར་བུ་དཔག་བསམ་བཞིན། །སེམས་ཀྱི་རེ་བ་སྐོང་
མཛད་པ། །བསམ་པ་འགྲུབ་པའི་བཀྲ་ཤིས་ཤོག །དཀོན་མཆོག་གསུམ་གྱི་བདེན་པ་དང་སངས་
རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་བྱིན་གྱི་རླབས་ཀྱིས་ཚོགས་གཉིས་ཡོངས་སུ་
རྫོགས་པའི་མངའ་ཐང་ཆེན་པོ་དང་། ཆོས་ཀྱི་དབྱིངས་རང་བཞིན་གྱིས་རྣམ་པར་དག་ཅིང་
135



ཕྱག་ཆེན་སྔོན་འགྲོའི་ཁྲིད་ཡིག
བསམ་གྱིས་མི་ཁྱབ་པའི་སྟོབས་ཀྱིས་དེ་དེ་བཞིན་དུ་འགྲུབ་པར་གྱུར་ཅིག །ཅེས་སོ། །
དྲུག་ཁ། ཐུན་མཚམས་རྒྱུན་གྱི་རྣལ་འབྱོར་མང་དག་ཁར་སྐྱོང་བ་ནི།
དྲུག་པ་ཐུན་མཚམས་རྒྱུན་གྱི་རྣལ་འབྱོར་ཡང་དག་པར་སྐྱོང་བ་ནི། དུས་རྣམ་རྟག་
པར་སྐད་ཅིག་མི་འཁྲུལ་བར། །སྤྱོད་ལམ་བཟང་ངན་རྐྱེན་ཚོགས་མ་ལུས་ཀུན། །ཤེས་
བཞིན་འཛིན་མེད་རོ་སྙོམ་ལམ་དུ་ཁྱེར། །ཀུན་ཁྱབ་བདེ་བར་ཆེན་པོར་བརྟན་ཐོབ་བྱ། །ཞེས་
སོ། །དེ་ཡན་ཆད་ཀྱིས་ཁྲིད་གཞུང་རྫོགས་སོང་བ་རེད། དེ་ལྟར་ཕྱག་རྒྱ་ཆེན་པོའི་སྔོན་འགྲོའི་
ངག་འདོན་དངོས་གཞིའི་རྩ་ཐོ་རྗེས་འབྲེལ་དང་བཅས་པ་འདི་བཞིན། སྔོན་དུས་རང་ལུགས་
ལ་ཐུན་བཞིའི་ངག་འདོན་ཙམ་གྱི་སྐོར་ལས། སྔོན་འགྲོ་ཐུན་མོང་བ་དང་ཐུན་མོང་མ་ཡིན་
པ་དངོས་གཞིར་བཅས་པའི་སྒོམ་དོན་རྣམས་ཚིག་གི་སྒོ་ནས་འདོན་སྒོམ་དུ་གསལ་འདེབས་
པ་སོགས་ཀྱི་ཡིག་ཆ་མ་མཆིས་པས་འདི་བཞིན་དུ་གལ་ཆེ་བར་བསམ་པའི་འབྲི་འདུན་སྔ་
ནས་ཡོད་ཀྱང་རིང་པོར་འགྱངས་པ་ལས། ད་ཆར་བདག་ཅག་ནས་ཕྱོགས་དང་ཕྱོགས་བྲལ་
ཐམས་ཅད་དུ་ཁྲིད་འདི་ཁྱབ་གདལ་ཁོར་ཡུག་ཏུ་འཆད་བཞིན་པར། ཀུན་ལ་ཕན་པ་དང་
རྗེས་སུ་འཇུག་པ་རྣམས་ལ་སྨན་པའི་སླད་དུ་སྙོམ་ལས་པ་ངག་དབང་ཀུན་དགའ་བསྟན་
འཛིན་གྱིས་སྤེལ་བའི་ཡི་གེ་པ་ནི་མཁྱེན་ལྡན་ཆོས་ཀྱི་ལེགས་མཛད་དགེ་བའི་བླ་མ་དམ་པ་
མི་ཕམ་དཀོན་མཆོག་དཔལ་བཟང་གིས་མཛད་པའོ། །དེ་དག་གི་དགེ་ཚོགས་དང་འཁོར་
འདས་དུས་གསུམ་གྱི་ལེགས་བྱས་ཀྱི་མཐུས། ཟབ་དོན་སྙིང་པོའི་བསྟན་པ་རིན་པོ་ཆེ་ཕྱོགས་
དུས་ཐམས་ཅད་དུ་རྒྱས་ཤིང་། མ་ལུས་འགྲོ་ཁམས་ལམ་འདིར་འཇུག་པས་ས་ལམ་མྱུར་
རྫོགས་རྡོ་རྗེའི་གོ་འཕང་དམ་པ་ཐོབ་པར་གྱུར་ཅིག །བསོད་ནམས་འདི་ཡིས་ཐམས་ཅད་
གཟིགས་པ་ཉིད། །ཐོབ་ནས་ཉེས་པའི་དགྲ་རྣམས་ཕམ་བྱས་ཏེ། །སྐྱེ་རྒ་ན་འཆིའི་རྦ་རླབས་
འཁྲུགས་པ་ཡི། །སྲིད་པའི་མཚོ་ལས་འགྲོ་བ་སྒྲོལ་བར་ཤོག །དུས་གསུམ་གཤེགས་པའི་
རྒྱལ་བ་ཐམས་ཅད་ཀྱིས། །བསྔོ་བ་གང་ལ་མཆོག་ཏུ་བསྔགས་པ་དེས། །བདག་གི་དགེ་བའི་
1 36



སྟེ
གྲུབ་མཆོག་བླ་མའི་ཞལ་ལུང༌།
རྩ་བ་འདི་ཀུན་ཀྱང༌། །བཟང་པོ་སྤྱོད་ཕྱིར་རབ་ཏུ་བསྔོ་བར་བགྱི། །འཇམ་དཔལ་དཔའ་
བོས་ཇི་ལྟར་མཁྱེན་པ་དང་། །ཀུན་ཏུ་བཟང་པོ་དེ་ཡང་དེ་བཞིན་ཏེ། །དེ་དག་ཀུན་གྱི་རྗེས་སུ་
བདག་སློབ་ཅིང་། །དགེ་བ་འདི་དག་ཐམས་ཅད་རབ་ཏུ་བསྔོ། །སངས་རྒྱས་སྐུ་གསུམ་བརྙེས་
པའི་བྱིན་རླབས་དང་། །ཆོས་ཉིད་མི་འགྱུར་བདེན་པའི་བྱིན་རླབས་དང་། །དགེ་འདུན་མི་
ཕྱེད་འདུན་པའི་བྱིན་རླབས་ཀྱིས། །ཇི་ལྟར་བསྔོས་བཞིན་སྨོན་ལམ་འགྲུབ་པར་ཤོག །སྐྱེ་
ཞིང་སྐྱེ་བ་དག་ནི་ཐམས་ཅད་དུ། །རིག་བཟང་བློ་གསལ་ང་རྒྱལ་མེད་པ་དང་། །སྙིང་རྗེ་ཆེ་
ཞིང་བླ་མ་ལ་གུས་ལྡན། །དཔལ་ལྡན་བླ་མའི་དམ་ཚིག་ལ་གནས་ཤོག །གོང་མའི་གདན་ས་
དབེན་པའི་རིར། །རྟག་ཏུ་རི་ཁྲོད་འགྲིམ་བྱེད་ཅིང་། །རྟོགས་པ་སྐྱོང་ཞིང་སྨོན་ལམ་འདེབས། །
བརྒྱུད་པའི་སྲོལ་ཁ་ཟིན་པར་ཤོག །སྐྱེ་བར་དམ་པའི་ཆོས་ལ་ནན་ཏན་གྱིས། །བྱང་ཆུབ་ཆེན་
པོའི་ས་ལ་མ་ཕྱིན་བར། །བར་ཆད་བདུད་ཀྱི་གཡུལ་ལས་རྒྱལ་བ་དང་། །ཉམས་རྟོགས་གོང་
དུ་འཕེལ་བའི་བཀྲ་ཤིས་ཤོག །བདེ་གཤེགས་སྟོན་པའི་བསྟན་པ་མཆོག་གི་མཚོ། །སྙན་པའི་
འབྲུག་སྒྲ་སྒྲོག་པའི་སྤྲིན་ཕྲེང་གི །བཤད་སྒྲུབ་ཆར་གྱིས་ཉིན་བཞིན་རྣམ་སྤེལ་བས། །ཡངས་
པའི་རྒྱལ་ཁམས་ཐམས་ཅད་གང་གྱུར་ཅིག །སྡོམ་གསུམ་ཉི་མའི་འོད་དང་རྟག་འགྲོགས་
ཤིང་། །ཐོས་བསམ་སྒོམ་པའི་དྲི་བཟང་འཛིན་པའི་དཔྱིད། །བསྟན་འཛིན་པདྨོའི་གཙོ་བོ་ཅི་
ཡང་གིས། །ཡངས་པའི་རྒྱལ་ཁམས་ཐམས་ཅད་གང་གྱུར་ཅིག །རྙེད་དང་བཀུར་བསྟིའི་ཆུ་
ཀླུང་རྣམ་འབབ་ཅིང་། །ཕན་དང་བདེ་བའི་རིན་ཆེན་འབྱུང་བའི་གནས། །ཆོས་འཁོར་གསར་
པ་གསར་པའི་དཔལ་རྒྱ་མཚོས། །ཡངས་པའི་རྒྱལ་ཁམས་ཐམས་ཅད་གང་གྱུར་ཅིག །རྩ་
རླུང་ཐིག་ལེ་ཨེ་ཝཾ་བྱང་ཆུབ་ནས། །གཉིས་མེད་གྲུབ་ཐོབ་ཚོགས་ཀྱིས་གངས་ཅན་ལྗོངས། །
ཡོངས་སུ་འགེངས་མཛད་དཔལ་ལྡན་འབྲུག་པ་ཡི། །བསྟན་པ་ཡུན་རིང་གནས་པའི་བཀྲ་
ཤིས་ཤོག །
དེ་ཡིས་སྔོན་འགྲོའི་ངག་འདོན་འདི་དང་འབྲེལ་བའི་ཁྲིད་ལུང་སྦྲག་མ་བྱས་ནས་
བཏོན་ཚར་ལེ་རེད། ཁར་སང་གོང་དུ་བཤད་པ་བཞིན་ད་དུང་ཞིབ་ཀྱིས་ཤེས་ཤིང་རྟོགས་
13



ཕྱག་ཆེན་སྔོན་འགྲོའི་ཁྲིད་ཡིག
པར་འདོད་པ་རྣམས་ཀྱིས་ཀུན་དགའ་བསྟན་འཛིན་གྱི་ཕྱག་ཆེན་སྔོན་འགྲོའི་ཁྲིད་ཡིག་དེ་
ཡང་དང་ཡང་དུ་མཇལ། དེའི་ནང་དུ་ཅི་གསུངས་གདའ་ལྟ་རྒྱུ་དེ་གལ་ཆེ་བ་རེད། བླ་མ་རྣམ་
པས་སྔོན་འགྲོ་དང་དངོས་གཞི་འདི་དག་ཡི་གེ་ལ་རྒྱས་རྒྱས་བྱེད་ནས་འབྲི་འདུག་རྒྱུ་དེ། ཁོང་
རྣམ་པས་དགོངས་པ་དེ་ངོམ་ངོམ་བྱས་ནས་བྲིས་བཞག་པ་མ་རེད། རྗེས་འཇུག་རྣམས་ཀྱིས་
ཉམས་སུ་ལེན་པར་ཕན་པའི་ཕྱིར། ཁོང་རྣམ་པའི་སྐུ་ཡི་ཚབ་དང་གསུང་གི་དོད་ལ་བཞག་
མཛད་པ་རེད། དེ་ཡིན་དུས་ཁྲིད་ཡིག་འདི་དག་ལ་བལྟ་རྒྱུ་ཧ་ཅང་གལ་ཆེན་པོ་རེད། རང་
ལུགས་ཕྱག་ཆེན་སྔོན་འགྲོའི་ཁྲིད་ཡིག་རྒྱས་པ་ཀུན་དགའ་བསྟན་འཛིན་གྱི་ཁྲིད་ཡིག །དེའི་
བསྡུས་ཙམ་འཇམ་དཔལ་དཔའ་བོའི་ཁྲིད་ཡིག །ད་དུང་ཁྲིད་ཡིག་བསྡུས་པ་འགའ་དང་
འགའ་ཡོད་པ་རེད། བསྡུས་པའི་བསྡུས་པ་ཀུན་མཁྱེན་པད་དཀར་གྱི་ཁྲིད་ཡིག་རེད། དེ་
ཚོ་རང་གི་རྒྱུད་ལ་གོམས་པའི་ཆེད་དུ་ཡང་དང་ཡང་དུ་བལྟ་དགོས་པ་རེད། བླ་མ་གོང་མ་
རྣམས་ཀྱི་གསུང་ལས། དང་པོར་བླ་མ་བཤེས་གཉེན་བཙལ། །ཞེས་དང་པོར་བླ་མ་དགེ་བའི་
བཤེས་གཉེན་བསྟེན་དགོས་པ་རེད། བར་དུ་བླ་མ་དཔེ་ཆ་བསྟེན། །ཞེས་བར་དུ་བླ་མ་དཔེ་
ཆ་བསྟེན་དགོས་པ་རེད། ཐ་མ་བླ་མ་རང་སེམས་བསྟེན། །ཞེས་བླ་མས་གསུངས་པའི་དོན་དེ་
རང་གི་སེམས་ལ་ངེས་པ་ཞིག་བྱེད་ནས་དེའི་དོན་ཉམས་ལེན་བྱེད་དགོས་གསུངས་པ་རེད།
དེ་དག་དཔེ་ཆ་ལ་བལྟ་དགོས་པའི་གསུང་དང་བསྐུལ་མ་རེད། དེས་ན་དང་པོ་བླ་མ་དགེ་བའི་
བཤེས་གཉེན་ལ་བསྟེན་ནས་ཐོབ་དགོས། བར་དུ་བླ་མ་དཔེ་ཆ་ལ་བསྟེན་ནས་ཤེས་དགོས།
ཐ་མ་བླ་མ་རང་སེམས་ལ་བསྟེན་ནས་ཉམས་ལེན་བྱེད་ཅིང་གོམས་དགོས་པ་རེད། དེའི་ཁ་
ལ་ཁར་སང་ངས་བཤད་པ་བཞིན་སྔོན་འགྲོའི་སྐབས་འདིར་ཀུན་བཟང་བླ་མའི་ཞལ་ལུང་ལ་
ཡང་ནས་ཡང་དུ་ལྟོས་དང་། བྱིན་རླབས་དང་ཕན་ཡོན་ཆེན་པོ་རེད། གོ་སླ་མོ་རེད། དེའི་ནང་
ན་མི་ཤེས་རྒྱུ་ཡོད་པ་མ་རེད། བཏོན་ན་འདོན་སྤྲོ་མོ་ཡོད་པ་རེད། དེ་གསུང་བ་པོ་རྫོགས་ཆེན་
དཔལ་སྤྲུལ་རིན་པོ་ཆེ་ཞེས་རྒྱལ་སྲས་ཞི་བ་ལྷ་སྐུ་དངོས་རེད། དེ་ཡིན་དུས་ཀུན་བཟང་བླ་
མའི་ཞལ་ལུང་ལ་ཚང་མས་གཅིག་ལྟོས། ངས་ད་ལྟ་འདི་ནས་བཤད་དུས། འོ་ཡ་ཟེར། ཕར་
38



གྲུབ་མཆོག་བླ་མའི་ཞལ་ལུང་།
སོང་ཚར་དུས་བརྗེད་སོང་བ་དེ་འདྲ་མ་བྱེད། ངས་བཤད་པ་དེས་གོ་ཞིག་ཆོད་དགོས་པ་རེད།
གོ་ཆོད་དགོས་ན་བཤད་པའི་ཁ་ལ་ཉན་ན་གོ་ཆོད་ལེ་རེད། ཁ་ག་མ་ཉན་ན་གོ་མ་ཆོད་ལེ་
རེད། གོ་མ་ཆོད་ན་ངས་བཤད་པ་ལ་ཕན་ཐོགས་ཅི་ཡོད་པ་མ་རེད། དེ་ཡིན་དུས་སྔོན་འགྲོ་
གཞོག་མི་རྣམས་ལ་གཞོག་ལུགས་ཆ་ཚང་བ་ཞིག་ངོ་སྤྲད་ཡོད། རང་གིས་ཤེས་ཚོད་ཁར་སང་
དེ་རིང་ཁྱེད་རྣམས་ལ་ཕན་པའི་སེམས་ཀྱིས་བཤད་ཡོད། ཡིད་ལ་འཛིན་དང་མི་འཛིན་ལག་
ཏུ་ལེན་དང་མི་ལེན་རང་རང་ལ་ཐུག་ལེ་རེད། སྔོན་འགྲོ་བཞག་ཚར་བ་རྣམས་ལ་དངོས་
གཞིའི་ཁྲིད་དགོས་ཞེས་གཞིས་བྱེས་མང་པོས་ཨ་ནས་ཡང་ནས་ནན་ཏན་མཛད་ཀྱི་འདུག །
ང་རང་ལ་དངོས་གཞི་བསྒོམས་བཞག་པའི་སྒོམ་ཉམས་ཀྱི་མྱོང་བ་ར་སྤྲོད་བྱེད་ནས་བཤད་རྒྱུ་
ཅི་ཡོད་ལེ་མ་རེད་མོད། དེ་སྔ་བླ་མ་བཟང་པོ་མང་པོ་མཇལ། དེ་རྣམ་པའི་ཞལ་རྒྱུན་ཚད་མ་
གསུང་རྒྱུན་ཁུངས་མ་དེ་རྣ་བ་སྐལ་པ་བཟང་པོ་འདི་ཡིས་མང་པོ་ཐོས་བསྡད་པ་རེད། དེས་ན་
གསུང་མི་བླ་མ་རྣམ་པ་ཚད་མར་གྱུར་པ་ཤ་སྟག་ཡིན་པས་དེ་རྣམ་པའི་གསུང་ཚིག་གི་བརྒྱུད་
པ་ཙམ་བཤད་ནའང་བྱིན་རླབས་ཆེན་པོ་ཡོད་པ་རེད། ༼རིན་པོ་ཆེ་ཡུན་རིང་བར་བཤམས་ཤིང་མོས་གུས་
འབར་བའི་ངང་དུ་མཉམ་པར་བཞག༽ རང་ལ་གཞན་རྒྱུད་བྱིན་གྱིས་རློབ་པའི་ནུས་པ་མེད་ཀྱང་། བླ་
མ་རྣམ་པའི་བྱིན་རླབས་ཀྱི་རྒྱུན་ཚན་ཁ་མ་ཉམས་པ་ཡོད་ལེ་རེད་དུས། ཁྱེད་རྣམ་པ་སྔོན་
འགྲོ་བཞག་ཚར་བ་རྣམས་ལ་སང་ཉིན་དངོས་གཞིའི་སྟེང་ནས་ཡང་མགོ་ཆོད་རྭ་ཆོད་ཅི་ཤེས་
གང་ཤེས་འདོན་རྒྱུ་བྱེད། སྔོན་འགྲོ་མ་ཞོག་པ་རྣམས་ལ་སྔོན་འགྲོའི་ཁྲིད་དེ་རིང་རྫོགས་སོང་
བ་རེད། མགོ་མ་ཚོས་གོང་ནས་ལྕེ་ལ་སྙོབ་རྒྱུ་ཡོད་ལེ་མ་རེད། སྔོན་འགྲོ་ནམ་ཞིག་ན་དེ་དུས་
དངོས་གཞིའི་ཁྲིད་ཞུ་ཆོག་ལེ་རེད། དེ་སྔ་ཡན་ཆད་ཀྱི་ཕྱག་རྒྱུན་དེ་རེད། ད་རེས་ངས་བླ་མ་
རང་ལ་མེད་ཀྱང་ཡོན་བདག་གནད་ཆེ་ཆེ་ཟེར་བ། དེ་འདྲ་བྱེད་རྒྱུ་ཡོད་ཤེ་མི་གདའ། སྔོན་
འགྲོ་མ་ཞོག་པ་རྣམས་སང་ཉིན་འོང་དགོས་ལེ་མ་རེད། ཐམས་ཅད་ཀྱིས་དེ་ལྟར་ཡིད་ལ་ཞོག །
ཅེས་གསུངས། །བོད་རབ་བྱུང་བཅུ་བདུན་པའི་ཤིང་སྤྲེལ་ལོར་རྩྭ་རིའི་གནས་འདུས་ཀྱི་སྐབས་སྐྱབས་མཆོག་བླ་མ་རིན་པོ་
ཆེ་སྟོན་འཁོར་ལྷན་རྒྱས་གནས་མཇལ་དུ་ཕེབས་པའི་དུས། གནས་མཆོག་ཅིག་ཅར་དཔལ་གྱི་ནགས་ལྗོངས་སུ་རིན་པོ་ཆེ་
ཁོང་ཉིད་བདུན་ཕྲག་གསུམ་གྱི་རིང་སྐུ་མཚམས་དམ་པོར་བཞུགས་ཤིང་། དེའི་ཞོར་དུ་གཞིས་བྱེས་ཀྱི་སློབ་མ་རྣམས་ལ་
139



ཕྱག་ཆེན་སྔོན་འགྲོའི་ཁྲིད་ཡིག
ཕྱག་ཆེན་ལྷན་ཅིག་སྐྱེས་སྦྱོར་གྱི་སྔོན་འགྲོ་དང་དངོས་གཞིའི་ཞལ་ཁྲིད་ཚང་རྫོགས་སུ་བསྩལ་བ་ལས། ཕྱག་ཆེན་སྔོན་འགྲོ་
བཞི་སྦྱོར་གྱི་ཟབ་ཁྲིད་སྒྲར་ཕབ་པ་ལས། ཐོག་མའི་ཕབ་གཤུ་བ་འཁྲུལ་ཞིག་དོན་བརྒྱུད་བསྟན་འཛིན་དང༌། ཡིག་གཏགས་
པ་བརྩོན་འགྲུས་དཔལ་བཟང་། དག་སྒྲིག་དང་ཞུས་ཆེན་པ་ནང་ཆེན་བསོད་ནམས་བཅས་སོ། །
ཛཔ
གཞུང་ཁྲིད་ཟབ་འཇུག་བབཤད་ཅུང་།
ངེས་པ་དོན་གྱི་རྡོ་རྗེ་འཆང་དབང་དཔལ་འཁྲུལ་ཞིག་པ་ཆེན་པོ་ནང་ཆེན་སྐྱབས་མགོན་༧ཨ་ལྡེའུ་གྲུབ་རིགས་
ཁྱུ་མཆོག་རིན་པོ་ཆེ་མཆོག་ནི། སྐུ་ཚེ་གང་བོར་བསྟན་དང་འགྲོ་བའི་དོན་ལ་རྩེ་གཅིག་ཏུ་གཞོལ་བར་མཛད་ཅིང་། ལོ་ཟླ་
ཁོར་མོ་ཡུག་ཏུ་ཕྱག་རྩོལ་དང་ཉམས་ལེན་འཆད་མེད་དུ་གནང་དགོས་པར་བརྟེན། ཕྱོགས་ཀྱི་ཆོས་ཞུ་བ་དོན་གཉེར་ཅན་
རྣམས་ཀྱིས་ཞལ་མཇལ་བྱུང་བའི་སྐབས་དང་བསྟུན་ནས་གསུང་ཁྲིད་གློ་བུར་དུ་ཞུ་དགོས་པ་དང་། རྗེ་རིན་པོ་ཆེ་གང་ཉིད་
ཀྱིས་ཀྱང་གསུང་ཁྲིད་དང་བཀའ་ཆོས་གང་ཞིག་གནང་ནའང་འགྲེལ་པ་སོགས་ལ་དཔེ་གཟིགས་དང་། གོ་སྒྲིག་གི་ལོང་ཁོམ་
མེད་པར་ཞུ་བ་པོ་དེའི་ངོར་ཐད་ཀར་ཤུགས་འབྱུང་དུ་གནང་གིན་ཡོད་ཅིང་། རྡོ་རྗེའི་གསུང་ལ་སྐྱོན་དང་ནོར་འཛོལ་གང་
ཡང་འབྱུང་མི་སྲིད་ཀྱང་། ཕབ་གཤུ་བ་ངེད་ཅག་གིས་མ་རྟོགས་པ་དང་ལོག་པར་རྟོག་པའི་དབང་གིས་ཕབ་སྒྲིག་སོགས་ཀྱི་
སྐབས་གོང་འོག་འཛོལ་བ་དང་སྡེབ་འཁྲུགས་པ་སོགས་ནོངས་པ་ཕྲན་བུ་རེ་བྱུང་ཡོད་ངེས་ཡིན་པས་གཟུར་གནས་ཆོས་ཀྱི་
སྤྱན་ལྡན་ཡོངས་ལ་སྙིང་ནས་བཟོད་གསོལ་ཞུ་བ་ལགས།
14)



གྲུབ་མཆོག་བླ་མའི་ཞལ་ལུང༌།
༄༅། །བར་དོའི་གསོལ་འདེབས་རྒྱུ་དགུ་མའི་མཆན་འགྲེལ་
གསུམ་དབུགས་འབྱིན་ཞེས་བྱབ་
བཞུགས་སོ།།
དཔལ་འཁྲུལ་ཞིག་པ་ཆེན་པོ་ནང་ཆེན་ཨ་ལྡེའུ་གྲུབ་རིགས་ཁྱུ་མཆོག་གི་ཞལ་གསུང་སྒྲ་ཕབ་ཀྱི་རེག་ཟེག
སྤྱིར་སྒྱུ་དགུ་མ་འདི་མཛད་པ་པོའི་བླ་མ་ནི་འགྲོ་མགོན་གཙང་པ་རྒྱ་རས་ཀྱི་སྤྲུལ་སྐུ་
རྒྱལ་དབང་ཆོས་རྗེ་ཀུན་དགའ་དཔལ་འབྱོར་རེད། འདི་ནི་བར་དོའི་འཆར་ཆའི་གོ་རིམ་དང་
སྦྲགས་ནས་བར་དོའི་གསོལ་འདེབས་ཀྱི་ཚུལ་དུ་གསུངས་པ་ཞིག་རེད། སྒྱུ་དགུ་མ་འདི་ལ་
ཀུན་གཟིགས་ཆོས་སྣང་གི་སློབ་མ་ཀུན་དགའ་མི་འགྱུར་རྡོ་རྗེས་འགྲེལ་པ་རྒྱས་པ་ཞིག་
མཛད་ཡོད་རེད། བོད་མཁས་པ་མི་ཕམ་དགེ་ལེགས་རྣམ་རྒྱལ་གྱི་འགྲེལ་པ་རྒྱས་པ་ཞིག་
ཡོད་པ་དེ་ངས་མཇལ་མ་མྱོང་། ངས་འགྲེལ་བཤད་རྒྱས་པ་ཅི་ཤེས་ཀྱང་མི་ཤེས་ལ་དྲན་ཡང་
མི་དྲན་འདུག་མོད། སྒྱུ་དགུ་མ་འདི་ང་ཚོས་རྒྱུན་པར་འདོན་པ་རེད། དེ་ཡིན་དུས་འདོན་པ་
ཐམས་ཅད་ལ། དོན་རྣམས་གསལ་འདེབས་བརྗོད་པ་ཚིག་གི་སྒོ། །ཞེས་འདོན་པ་ཁ་ཡིས་
འདོན་དུས་དོན་ལ་བསམ་མནོ་གཏོང་དགོས་རྒྱུ་ཞིག་རེད། འདི་ལ་ཧ་ལམ་ཚིག་རྗེས་དོན་
དྲན་གྱི་གོ་བ་ལོན་ཙམ་ཞིག་ངས་ཁྱེད་རྣམས་ལ་ཅི་དྲན་གང་དྲན་ཞིག་བཤད་ན། དང་པོ། ན་
མོ་མ་ཧཱ་མུ་དུ་མ་ཞེས་པའི་སྔགས་ཀྱི་དོན་ཕྱག་རྒྱ་ཆེན་པོ་ལ་ཕྱག་འཚལ་ལོ། །ཞེས་པ་རེད།
ཆོས་ཀུན་སྒྱུ་མ་ལྟ་བུར་ཐུགས་ཆུད་བས།། ཞེས་སྣང་སྲིད་འཁོར་འདས་ཀྱི་ཆོས་ཐམས་ཅད་
མེད་བཞིན་དུ་སྣང་བ་འཁྲུལ་སྣང་གི་སྟོང་གཟུགས་ལ་སྒྱུ་མ་ལྟ་བུ་ཟེར་བ་རེད། དཔེར་ན་ད་
ལྟ་སྒྱུ་མ་མཁན་པོས་རྟ་དང་གླང་པོ་ལ་སོགས་པའི་གཟུགས་རྣམ་པ་སྣ་ཚོགས་པ་སྤྲུལ་འདུག་
པ་དེར་དངོས་པོ་ངོ་མ་གཅིག་ཀྱང་ཡོད་པ་མ་རེད། མེད་བཞིན་དུ་ཡང་དེ་དང་དེ་ལྟར་དུ་ངོ་མ་
141



ཕྱག་ཆེན་སྔོན་འགྲོའི་ཁྲིད་ཡིག
གདའ་བསམ་པའི་སྣང་བ་ཤར་ནས་བྱིས་པ་རྣམས་ཀྱིས་བདེན་པར་བཟུང་བ་རེད། སྒྱུ་མ་
མཁན་པོ་ཁོ་རང་ནི་རང་ཉིད་ཀྱིས་སྒྱུ་མ་སྤྲུལ་ཡོད་པ་ཤེས་པས་དེ་བདེན་མེད་ཡིན་པ་ཤེས་པ་
རེད། དེ་བཞིན་ཤེས་བྱའི་ཆོས་འདི་དག་ཐམས་ཅད་སྒྱུ་མ་མཁན་པོས་སྒྱུ་མ་ལ་སྒྱུ་མ་ཡིན་
པར་ངོ་ཤེས་པ་བཞིན་དུ་ཆོས་ཉིད་ཀྱི་དོན་མངོན་སུམ་དུ་རྟོགས་པ་རྣམས་ཀྱིས་སྒྱུ་མ་ལ་སྒྱུ་
མར་ངོ་ཤེས་ནས་བདེན་པར་མ་གྲུབ་པར་ཤེས་པ་དེ་ལ་ཟེར་བ་རེད། མདག་མ་ལས་གྲོལ་
ཞེས་ཉོན་མོངས་དུག་ལྔ་དང་དུག་གསུམ་ལ་སོགས་པའི་རྟོག་ཚོགས་ཀྱིས་བསྐྱེད་པའི་སྣང་
བ་རྣམ་པ་སྣ་ཚོགས་པ་ཤར་བ་དེ་ལ་མེད་པ་ལ་ཡོད་པར་བལྟས་ཤིང༌། བདེན་པར་བཟུང་
བའི་ཨ་འཐས་ཞེན་འཛིན་གྱི་འཁྲུལ་པ་འདི་དག་ཐམས་ཅད་མ་དག་པའི་སྒྱུ་མ་རེད། མ་དག་
པའི་སྒྱུ་མ་དེ་སྒྱུ་མ་ཡིན་པར་ངོ་ཤེས་ཤིང་མ་དག་པའི་སྒྱུ་མ་དེ་ལས་གྲོལ་ནས། དག་བ་ཡི་སྒྱུ་
མ་ཞེས་ཐ་སྙད་ཙམ་དུ་སྒྱུ་མའི་མིང་བཏགས་པ་ཆོས་སྐུ་ལོངས་སྐུ་སྤྲུལ་སྐུ་སྟེ་སྐུ་གསུམ་གྱི་
སྣང་བ་འདི་དག་ཡིན་པ་རེད། དག་པ་དེའང་རང་བཞིན་ཡེ་དག་དང་གློ་བུར་འཕྲལ་དག་
ཅེས་དག་པ་གཉིས་ལྡན་གྱི་ཆོས་སྐུ་བརྙེས་པ་དེ་རེད། སྒྱུ་མ་ལ་རྨོངས་ཤིང་སྒྱུ་མས་བསླུས་
པའི་བདག་སོགས་སེམས་ཅན་སྒྱུ་མ་ལྟ་བུ་རྣམས་ལ་སྒྱུ་མའི་རང་མཚང་མངོན་སུམ་དུ་བསྟན་
ནས་འདྲེན་པར་མཛད་པ་སྟེ། སྐུ་བརྙེས་སྒྱུ་མའི་འགྲོ་བ་འདྲེན་པར་མཛད་པ། འདྲེན་མཛད་
སྒྱུ་མའི་སྐུ་ལ་སྐྱབས་སུ་མཆི།། ཞེས་གསུངས་སོ། །དེ་ཉིད་དོན་ལ་གང་ཡིན་ན། ཁོང་སྟོང་
ཁྱོད་ཀྱི་སྐུ་ལ་ནི། །ཤ་དང་རུས་པ་ཁྲག་ཀྱང་མེད། །ཅེས་པ་ལྟར་མ་དག་པའི་སེམས་ཅན་
ཐམས་ཅད་འདྲེན་པའི་ཕྱིར་དུ་གང་ལ་གང་འདུལ་གྱིས་སྒྱུ་མ་ལྟ་བུའི་སྤྲུལ་པ་རྣམ་པ་སྣ་
ཚོགས་སྟོན་ནས་སེམས་ཅན་ཐམས་ཅད་དག་པ་མྱང་འདས་ཀྱི་ས་ལ་འགོད་པར་བྱེད་པ་པོ་
དཔལ་ལྡན་བླ་མ་ཉག་གཅིག་རེད། དེ་ལྟར་སྒྱུ་མ་ལྟ་བུར་སྣང་བའི་སྐུ་དེ་ལ་བྱང་ཆུབ་མ་
ཐོབ་ཀྱི་བར་དུ་སྐྱབས་སུ་མཆིའོ།། རྒྱུ་མའི་ལུས་ཅན་མགོན་བོ་ཁྱེད་ཀྱིས་ནི།། ཞེས་གདུལ་
བྱ་གང་ལ་གང་འདུལ་གྱི་སྐུ་སྒྱུ་མ་ལྟ་བུར་སྣང་བའི་བླ་མ་ཁྱེད་ཀྱིས་ཟེར་བ་རེད། སྒྱུ་མ་
བསླུས་པའི་བདག་སོགས་སེམས་ཅན་རྣམས།། ཞེས་པ་སྒྱུ་མ་ལ་མགོ་རྨོངས་ཤིང་སྒྱུ་མ་ལ་
142



གྲུབ་མཆོག་བླ་མའི་ཞལ་ལུང་།
བདེན་པར་འཁྲུལ་ནས་སྒྱུ་མས་བསླུས་པའི་བདག་སོགས་སེམས་ཅན་ཐམས་ཅད། རྒྱུ་མའི་
སྣང་བས་བསླུ་བར་མི་འགྱུར་ཞིང་། །སྒྱུ་མ་རང་ངོ་ཤེས་ཁར་བྱིན་གྱིས་རློབས།། ཞེས་སྒྱུ་མ་
ལ་སྒྱུ་མ་ཡིན་པར་ངོ་ཤེས་ནས། མ་དག་སྒྱུ་མ་རང་གྲོལ་དུ་འགྲོ་ཞིང་དག་པའི་སྒྱུ་ལུས་འཆར་
ཐུབ་པ་ཞིག་བླ་མ་ཁྱེད་ཀྱིས་བྱིན་གྱིས་བརླབ་ཏུ་གསོལ་ཟེར་བ་རེད། དེ་ཡན་ཆད་བླ་མ་ལ་
གསོལ་བ་འདེབས་པ་རེད། མི་རྟག་སྒྱུ་མའི་ལུས་འདི་བོར་བའི་ཚེ།། ཞེས་པ་སྒྱུ་མའི་ལུས་
འདི་མི་རྟག་པའི་དུས་ལ་བབ་ནས་ནམ་ཞིག་འཆི་བའི་ཚེ་ཟེར་བ་རེད། ཆགས་སྡང་ཞེན་པའི་
འཁྲི་བ་ཀུན་བཅད་ནས།། ཞེས་པ་འདིར་སྣང་གི་དངོས་པོའི་ཆོས་ཐམས་ཅད་དང་དགྲ་
གཉེན་ལ་ཆགས་སྡང་ལ་སོགས་པའི་སེམས་ཀྱི་ཞེན་འཛིན་གྱི་འཁྲི་བ་ཐམས་ཅད་ཡོངས་སུ་
བཅད་ནས། སེམས་ཉིད་མ་བཅོས་རང་སོར་བཞག་བ་ཡིས།། ཞེས་སེམས་ཉིད་ཡེ་གདོད་མ་
ནས་དྲི་མས་མ་གོས་པ་སེམས་ཉིད་ཁོ་རང་གི་རང་གདངས་དེའི་སྟེང་ལ་བཅས་བཅོས་མི་
བྱེད་ཅིང་འཛིན་པས་མ་བསླད་པར་བཞག་ནས། འཆི་བ་ལམ་དུ་སློང་བར་བྱིན་གྱིས་རློབས།།
ཞེས་རྗེ་བཙུན་མི་ལས། འཆི་བ་འཆི་བ་མ་ཡིན་ཏེ། །རྣལ་འབྱོར་སངས་མཆོག་རྒྱ་བ་ཡིན། །
ཞེས་གསུངས་པ་ལྟར་འཆི་བ་ལམ་དུ་སློང་ཐུབ་པ་ཞིག་རྗེ་བཙུན་བླ་མ་ཁྱེད་ཀྱིས་བྱིན་གྱིས་
བརླབ་ཏུ་གསོལ་ཞེས་པའོ།། འཆི་ཚེ་ཕྱི་ཡི་སྣང་བ་འགག་པ་ན། །མིག་སོགས་དབང་བོ་ལྔ་
ནི་རིམ་པས་འགག །ཅེས་ཐིམ་རིམ་རིམ་པས་ཤར་ནས་འཆི་བ་ལ་ཐུག་པའི་སྐབས། དང་པོ་
ཕྱི་ཡི་སྣང་བ་ཐམས་ཅད་འགག །དེ་ནས་ནང་གི་སྣང་བ་ཐམས་ཅད་འགག །དེ་ནས་དབང་
པོའི་སྒོ་སྐྱེ་མཆེད་ཐམས་ཅད་འགག །དེ་ལྟར་རིམ་པར་བརྒྱུད་ཡོང་བའི་སྐབས། དང་པོ་ཕྱི་
ཡི་སྣང་བ་ཇི་ལྟར་འགག་ན་མིག་སོགས་ཞེས་མིག་དང་རྣ་བ་དང་སྣ་དང་ལྕེ་དང་ལུས་ཀྱི་
དབང་པོ་དང་བཅས་པ་ཐམས་ཅད་རིམ་པས་འགག །མིག་གིས་གཟུགས་མི་མཐོང་། རྣ་
བས་སྒྲ་མི་ཐོས། སྣས་དྲི་མི་ཚོར། ལྕེས་རོ་མི་ཚོར། ལུས་ཀྱིས་རེག་བྱ་མི་ཚོར། གཟུགས་
སོགས་ཡུལ་ལྔ་གཅིག་ལ་གཅིག་ཐིམ་དུས། །ཐིམ་རིམ་རང་ངོ་ཤེས་པར་བྱིན་གྱིས་རློབས།།
ཞེས་དེ་ནས་མིག་གི་ཡུལ་གཟུགས། རྣ་བའི་ཡུལ་སྒྲ། སྣའི་ཡུལ་དྲི་ལ་སོགས་པའི་ཡུལ་ལྔ་པོ་
143



ཕྱག་ཆེན་སྔོན་འགྲོའི་ཁྲིད་ཡིག
ཡང་རིམ་པས་འགག་པ་སྟེ། མིག་ལ་སོགས་པའི་དབང་པོ་དང་ཤེས་པ་འགག་འོང་དུས།
ཕྱིའི་གཟུགས་སྒྲ་དྲི་རོ་ལ་སོགས་པ་ཡུལ་ཐམས་ཅད་ཀྱང་རིམ་པས་འགག །མདོར་ན་དབང་
པོ་དང་ཡུལ་གྱི་འབྲེལ་ཐག་ཆད་འོང་དུས་སྣང་བ་གང་ཡང་མི་ཚོར་བར་འགྱུར་བ་ཡིན། དེ་
སྐབས་ཐིམ་རིམ་ཤར་རིམ་བཞིན་དུ། དེ་དང་དེ་རེད་བསམ་ནས་རིམ་པ་བཞིན་དུ་ངོ་ཤེས་
པར་བྱིན་གྱིས་རློབས་ཤིག་ཅེས་པའོ། །འདི་སྐབས་ལ་ལས་ཐིག་རིམ་ཟེར་ཡང་ཐིག་རིམ་མ་
རེད་ཐིམ་རིམ་ཟེར་བ་རེད། ས་ཆུ་མེ་རླུང་རྣམ་ཤེས་ལ་ཐིམ་པས། །ལུས་ཀྱི་ཟུངས་ཤོར་སྐོམ་
ཞིང་ཁ་མ་བསྐམས། །དྲོད་ཁལ་ཐུང་ལ་རྩུབ་ཁའི་དབུགས་སྟོད་ཚེ། །གནད་གཅོད་ལམ་དུ་
ལོང་བར་བྱིན་གྱིས་རློབས།། ཞེས་དེ་ནས་རང་གི་ལུས་འདི་འབྱུང་བ་བཞིའི་ཁམས་ལས་
གྲུབ་པ་སྟེ། དེའང་སའི་ཁམས་ལས་ཤ །ཆུའི་ཁམས་ལས་ཁྲག །མེའི་ཁམས་ལས་དྲོད། རླུང་
གི་ཁམས་ལས་དབུགས་དང་། ནམ་མཁའི་ཁམས་ལས་རྣམ་ཤེས་ཏེ། དེ་ལྟར་འབྱུང་བ་ལྔ་
ཚོགས་པ་ལས་རང་གི་ལུས་སེམས་གྲུབ་ཡོད་པ་དེའི་འབྱུང་བ་རྣམས་རིམ་པས་ས་ཆུ་ལ་ཐིམ།
ཆུ་མེ་ལ་ཐིམ། མེ་རླུང་ལ་ཐིམ། རླུང་ནམ་མཁའམ་རྣམ་ཤེས་ལ་ཐིམ་པའི་རྟགས་སུ་ལུས་ཀྱི་
ཟུངས་ཤོར་ཞེས་ལུས་ཀྱི་སྟོབས་ཤུགས་མེད་པར་འགྱུར། སྣང་བ་ལ་དོང་ནང་ལ་ལྷུང་བའི་
སྣང་བ་དང་ལུས་འདི་ས་ལ་ཐིམ་འགྲོ་བ་ལྟ་བུའི་སྣང་བ་འཆར། དེས་ན་ད་ལྟ་མི་འགའ་ཞིག་
འཆི་བའི་ཚེ་ལག་པ་ཡར་འཐོན་ཟེར་བ་དང༌། དགྱེ་དགྱེ་བྱས་ནས་བཞག་ཡོད་ན་ཡང་སྔས་
མགོ་མཐོ་རུ་ཆུག་ཟེར་བ་ལ་སོགས་པ་དོང་ནང་ལ་ལྷུང་འགྲོ་བ་ལྟ་བུའི་སྣང་བ་ཤར་བ་དེ། ས་
ཆུ་ལ་ཐིམ་ནས་སའི་སྟོབས་དང་ནུས་པ་ཤོར་འགྲོ་བའི་རྟགས་རེད། དེ་ནས་ཆུ་མེ་ལ་ཐིམ་
པའི་སྐབས་ཁ་སྐམ་ཞིང་སྐོམ་སྣང་འཆར་བ་དང་སྐོམ་དད་སྐྱེ། ཆུ་འཐུང་སྙམ་པའི་སྣང་བ་
འཆར་བ་དེ་འདྲ་ཡོང་། དེ་ནས་ཁ་ནང་ལ་རླན་མེད་ཅིང་ཁ་སྐམ་པོ་རེད་འོང་དུས་ཆུའི་ནུས་པ་
མེ་ལ་ཐིམ་ཞེས་ལུས་ཀྱི་ཆུའི་ཁམས་ཐམས་ཅད་དང་བྲལ། ལུས་ཀྱི་ཁྲག་ལ་སོགས་པའི་རྒྱུ་
བ་འཆད་འགྲོ་བ་རེད། དེའི་རྟགས་ལ་སྐོམ་དད་སྐྱེ་ཞིང་སྐོམ་སྣང་འཆར། ཁ་ནང་ལ་མཆིལ་
མ་མེད་པ་དེ་འདྲ་ཕྱི་རྟགས་ལ་འོང་བ་རེད། མེ་རླུང་ལ་ཐིམ་འོང་པའི་སྐབས་མེའི་སྟོབས་ཤོར་



གྲུབ་མཆོག་བླ་མའི་ཞལ་ལུང་།
ནས་ལུས་ཀྱི་དྲོད་ཐམས་ཅད་ཡལ། དེའང་དྲོད་མཐའ་ནས་རིམ་པས་སྡུད་འོང་དུས་རྐང་པའི་
སོར་རྩེ་དང་ལག་པའི་སོར་རྩེ་ནས་དྲོད་རིམ་པས་སྡུད་དེ་ཁོག་པ་ནང་ལ་ཚུར་བསྡུས་ནས་
ལུས་དྲོད་འཆོར་འགྲོ་བ་དེ་མེ་རླུང་ལ་ཐིམ་པའི་རྟགས་རེད། དེ་ནས་རླུང་ནམ་མཁའམ་རྣམ་
ཤེས་ལ་ཐིམ་པའི་སྐབས་དབུགས་ཇེ་ཐུང་དང་ཇེ་རྩུབ་ལ་འགྲོ་ཞིང་། དབུགས་ཧྲད་ཧྲད་ཅིག་
ཏུ་འགྱུར། དབུགས་ཕྱི་ལ་ཕར་འཕངས་ཚར་ནས་ནང་ལ་ཚུར་རྡུབ་མི་ཐུབ། ནང་ལ་རྡུབ་ཚར་
དུས་ཡང་ཕྱི་ལ་ཕར་གཏོང་མི་ཐུབ་པ་དེ་འདྲ་འོང་ཞིང་། ཡང་ན་དབུགས་ཕྱིར་བཏང་ཚར་
ནས་ནང་དུ་རྔུབ་མི་ཐུབ་ནས་དེའི་སྟེང་ལ་དབུགས་འཆད། ཡང་ན་ནང་ལ་རྡུབ་ཚར་དུས་དེ་
ཕྱི་ལ་གཏོང་མི་ཐུབ་པར་དེའི་སྟེང་དུ་དབུགས་འཆད། དེ་ལྟར་རླུང་གི་ནུས་པ་འཆོར་འགྲོ་བ་
དེ་ལ། རླུང་ནམ་མཁའ་ལ་ཐིམ་པའམ་རྣམ་ཤེས་ལ་ཐིམ་པ་ཟེར་བ་རེད། དབུགས་ཀྱི་རྒྱུ་བ་
འཆད་པ་དེ་ལ། གསུང་རྒྱུན་དུ་མི་ཕལ་པ་རྣམས་དབུགས་ཕྱི་ལ་བཏང་ནས་དེའི་སྟེང་ནས་
འཆད་པ་མང་བ་རེད། རྩ་རླུང་སྒོམ་མཁན་ལྟ་བུ་རླུང་ལ་ཅུང་ཟད་སྦྱངས་པ་ཡོད་པའི་རིགས་
ནི་དབུགས་ཚུར་ནང་ལ་རྡུབ་ནས་དེའི་སྟེང་དུ་འཆད་འགྲོ་བ་རེད། དབུགས་ནང་ལ་རྡུབ་ནས་
དེའི་སྟེང་དུ་ཆད་སོང་ན་དབུགས་དེ་ནང་ལ་གནས་འདུག་པས་དེའི་སྟོབས་ཀྱིས་མི་རྟོག་པའི་
ཉམས་འཆར། དེ་བས་འོད་གསལ་མ་བུ་འདྲེ་རྒྱུ་ལ་མགྱོགས་འགྱང་གི་ཁྱད་པར་ཡོད་ཅེས་
གསུངས། དེ་ལྟར་འབྱུང་བ་རིམ་གྱིས་ཐིམ་པས། དེ་དེ་ལ་ཐིམ་ཐལ་བསམ་ནས་ཐིམ་རིམ་
ཐམས་ཅད་ངོ་ཤེས་འོང་དུས། དེས་གནད་གཅོད་ལམ་དུ་ལོངས་པ་ཞེས་གནད་གཅོད་ཀྱི་
སྡུག་བསྔལ་མེད་པར་གནད་གཅོད་ཀྱི་སྡུག་བསྔལ་བཟོད་ཐུབ་པ་ལ་ཟེར་བ་རེད། སྡུག་
བསྔལ་དང་ཉོན་མོངས་ལམ་དུ་སློང་ཟེར་བ་ཡང་ཉོན་མོངས་དུག་ལྔའི་རྟོག་པ་སྐྱེ་འོང་དུས། །
དེ་རིམ་བཞིན་བཟོད་ནས་སྲན་ཐུབ་པ་ལ་ཟེར་བ་རེད། དེ་ལྟར་ཕྱི་ནང་དབང་པོ་ལྔ་དང་
འབྱུང་བ་ལྔའི་འབྲེལ་ཐག་ཆད་དེ། ས་ཆུ་མེ་རླུང་གི་འབྱུང་བའི་ནུས་པ་ནམ་མཁའ་ལ་ཐིམ་
འོང་བའི་སྐབས་རྣམ་ཤེས་ནམ་མཁའ་ལ་ཐིམ་ཟེར་ནའང་འདྲ། མདོར་ན་ཡིད་ཀྱི་ཤེས་པ་དེ་
འོད་གསལ་ལ་ཐིམ་པ་རེད། དེ་སྐབས་འོད་གསལ་མ་བུ་འདྲེ་དགོས་པ་རེད། འོད་གསལ་མ་
145



ཕྱག་ཆེན་སྔོན་འགྲོའི་ཁྲིད་ཡིག
བུ་འདྲེ་ཟེར་བ་ཅི་ལ་ཟེར་ན། ད་ལྟ་ང་ཚོས་ལམ་སྦྱང་པ་བྱེད་པ། དཔེར་ན་ཕྱག་ཆེན་ཉམས་
ལེན་བྱེད་པ་ཞིག་ཡིན་ན་གནས་འགྱུ་རིག་གསུམ་ནས་མགོ་བཟུང་སྟེ། ཉམས་ལེན་བྱེད་དུས་
རྩེ་གཅིག་སྤྲོས་བྲལ་རོ་གཅིག་སྒོམ་མེད་རྣམས་རིམ་པས་ན་འཕར་བོགས་ཐོན་ཏེ་སྤང་
རྟོགས་ཀྱི་ཡོན་ཏན་རྒྱུད་ལ་འདྲེ་འོང་བ་དེ་ཐམས་ཅད་ལམ་གྱི་འོད་གསལ་རེད། གཞིའི་འོད་
གསལ་ཞེས་པ་རང་གི་ལུས་འདི་གྲུབ་ནས་བཟུང་གདོད་མ་ནས་རང་ཆོས་སུ་ཡོད་པ། བདེ་
གཤེགས་སྙིང་པོས་འགྲོ་བ་ཡོངས་ལ་ཁྱབ་ཟེར་རྒྱུའི་བདེ་གཤེགས་སྙིང་པོའི་ཁམས་ཀུན་ཏུ་
བཟང་པོ་ནས་འཇག་མའི་སྲིན་བུའི་བར་ཐམས་ཅད་ལ་ཡོད་མཉམ་ཡིན་པ། དེ་ལ་གསལ་
འགྲིབ་དང་འཕོ་འགྱུར་མེད་པ། དྲི་མས་གོས་མ་མྱོང་བ་ཞེས་ནམ་རྒྱུན་ང་ཚོས་བཤད་འདུག་
རྒྱུ་དེ་གཞིའི་འོད་གསལ་རེད། གོང་དུ་བཤད་པ་དེ་དག་དཔེར་མཚོན་ན་མར་མེ་ཞིག་བསྒྲོན་
བཞག་ཡོད་ན། མར་མེ་གསལ་རླབས་དེའི་རྒྱུ་མཚན་དང་ཡོན་ཏན་བྱེད་ལས་ལ་སོགས་པ་
རིམ་པ་བཞིན་དུ་ངོ་སྤྲོད་བྱས་ནས་སེམས་ཐོག་ལ་ཤར་ན། དེ་འདྲ་རེད་གདའ་ལེ་བསམ་པ་
ལྟ་བུ་དེ་ལམ་གྱི་འོད་གསལ་རེད། མར་མེ་དངོས་པོ་ངོ་མ་ལྟ་བུ་དེ་གཞིའི་འོད་གསལ་ཞེས་
རང་གི་གཞི་རྒྱུད་ལ་ཡེ་གདོད་མ་ནས་རང་ཆས་སུ་ཡོད་པ། འཕོ་འགྱུར་བྲི་གང་དང་བྲལ་
བའི་ངོ་བོ། ཉི་མ་སྤྲིན་གྲིབ་ལ་གནས་པ་ལྟར་ཞེས། ཉི་མ་སྤྲིན་གྱི་གྲིབ་ལ་གནས་པ་ན་ཡང་
སྤྲིན་གྱིས་ཉི་མའི་འོད་ལ་བསྒྲིབས་པ་མ་གཏོགས་ཉི་མའི་ངོ་བོ་ལ་གཏན་ནས་སྒྲིབ་འགྲོ་རྒྱུ་
མེད། དཔེ་དེ་ལྟར་དུ་རང་གི་གཞི་རྒྱུད་ལ་མ་རིག་པའི་དྲི་མས་གཏན་ནས་མ་གོས་ཤིང་གོས་
རྒྱུ་མེད་པ་དེ་ཀའི་ངོ་བོ་ལ་གནས་པ་དེ་གཞིའི་འོད་གསལ་རེད། རྣམ་ཤེས་འོད་གསལ་ལ་
ཐིམ་ཕྱི་དབུགས་ཆད། །ནང་དབུགས་གནས་བའི་སྐད་ཅིག་བཞི་ལ་ནི། །སྣང་མཆེད་ཐོབ་ལ་
འོད་གསལ་ཆེན་པོ་བཞི། །རིམ་བར་རང་ངོ་ཤེས་བར་བྱིན་གྱིས་རློབས།། ཞེས་རྣམཤེས་འོད་
གསལ་ལ་ཐིམ་ཞེས་རྣམ་ཤེས་དེ་འོད་གསལ་ལ་ཐིམ་པའི་སྐབས་ཕྱི་དབུགས་ཆད། ནང་
དབུགས་མ་ཆད་པར་གནས་ཡོད་པ་རེད། དེའི་སྐབས་སྐད་ཅིག་མ་བཞི་ལ་སྣང་བ། མཆེད་
པ། ཐོབ་པ། འོད་གསལ་དང་བཅས་པའི་སྣང་བ་བཞི་པོ་འཆར་བ་ཡིན། སྐད་ཅིག་མ་ལ་
146



གྲུབ་མཆོག་བླ་མའི་ཞལ་ལུང་།
དུས་མཐའི་སྐད་ཅིག་མ་དང་བྱ་རྫོགས་ཀྱི་སྐད་ཅིག་མ་གཉིས་ལས། བྱ་རྫོགས་ཀྱི་སྐད་ཅིག་
མ་ཟེར་བ་ནི། བྱ་བ་ཅི་བརྩམས་ནའང་བྱ་བ་དེ་མཇུག་མ་རྫོགས་ཀྱི་བར་ལ་སྐད་ཅིག་མ་ཞེས་
བཏགས་པ་དེ་རེད། དུས་མཐའི་སྐད་ཅིག་མ་ཟེར་བ་ནི། སེ་གོལ་གཅིག་གི་ཡུན་ལ་ཆ་དྲུག་
ཅུ་རྩ་བཞི་ཕྱེས་པའི་ཆ་གཅིག་གི་ཡུན་ཚད་རེད། འདིར་སྐད་ཅིག་མ་བཞི་ཞེས་པ་ནི་བྱ་
རྫོགས་ཀྱི་སྐད་ཅིག་མ་ལ་གོ་དགོས་རྒྱུ་ཅན་དེ་འདྲ་ཡིན་པར་གདའ། དེའི་སྐད་ཅིག་དང་པོ་
ལ་སྣང་བའི་སྣང་བ། སྐད་ཅིག་གཉིས་པ་ལ་མཆེད་པའི་སྣང་བ། སྐད་ཅིག་གསུམ་པ་ལ་
ཐོབ་པའི་སྣང་བ། སྐད་ཅིག་བཞི་པ་ལ་འོད་གསལ་གྱི་སྣང་བ་སྟེ། སྣང་མཆེད་ཐོབ་གསུམ་
དང་འོད་གསལ་ཆེན་པོ་གཞིའི་འོད་གསལ་དང་བཅས་པའི་སྐད་ཅིག་མ་བཞི་པོ་དེ་དག་རེ་རེ་
བཞིན་དུ་མ་འཁྲུལ་མ་བསླད་པར་ཤར་རིམ་བཞིན་དུ་ངོ་ཤེས་པར་བྱིན་གྱིས་རློབས་ཤིག་ཅེས་
སྐབས་དེར་བླ་མ་ལ་གསོལ་བ་འདེབས་དགོས་པ་རེད། དེའི་སྐབས་སུ་དེ་དག་གི་རྟགས་ལ་
ཅི་འདྲ་ཞིག་ཡོད་ཟེར་ན། སྣང་བའི་ནང་རྟགས་དུ་བ། ཞེས་ཐམས་ཅད་དུ་བས་ཁྱབ་སོང་བ་
ལྟ་བུའི་སྣང་བ་འཆར་འོང་བ་ཡིན། དཔེར་ན་ད་ལྟ་རྩ་རླུང་སྒོམ་པའི་དུས་སུ་དུ་བ་སྨིག་རྒྱུ་མེ་
ཁྱེར་ལ་སོགས་པ་ཉམས་ཀྱི་སྣང་བ་འཆར་འོང་བ་དང་། དུ་བའི་སྣང་བ་འདི་ཡང་གར་ཡོང་
འདིར་ཡོང་མེད་པར་མིག་གི་ཤེས་མཐོང་གི་ཡུལ་ཐམས་ཅད་དུ་བ་འདྲ་བུན་བུན་ཞིག་གིས་
ཁྱབ་འདུག་པའི་སྣང་བ་འཆར་རྒྱུ་འདྲ་འདྲ་དང་། ཡང་དབྱར་དུས་བར་སྣང་དུ་དུད་པ་ཤ་ར་
ར་འགྲོ་བའི་སྣང་བ་འཆར་རྒྱུ་ཡོད་པ་དེ་འདྲ་བ་འཆར་བ་ཡིན་གསུངས། ཕྱི་རྟགས་ནི་ཟླཁ་
ཤར་འདྲ། ཞེས་མཚན་མོ་ཟླ་བ་ཤར་དུས་གང་དུ་བལྟས་ཀྱང་སྐྱ་ཝང་ངེར་གསལ་ནི་གསལ་
ལ། ཉིན་མོའི་སྣང་བས་གསལ་བ་ལྟ་བུ་གསལ་མ་ཐུབ་པ་གསལ་ཝང་ཝང་འདྲ་ཞིག་གི་སྣང་
བ་འཆར་བ་ཡིན་གསུངས། དེ་སྣང་མཆེད་ཐོབ་གསུམ་གྱི་ནང་ནས་སྣང་བའི་རྟགས་ཡིན།
སྐབས་དེར་དེ་འདྲ་འཆར་འོང་བའི་རྒྱུ་རྐྱེན་ཅི་ཡོད་ན། ད་ལྟ་ང་ཚོ་ཐམས་ཅད་ལ་རྒྱུན་དུ་
རྣམ་རྟོག་གཅིག་གིས་གཅིག་ལ་མཐུད་ནས་སྐྱེ་ཡི་འདུག་པ་འདི་ཐམས་ཅད་ཉོན་མོངས་དུག་
གསུམ་གྱི་ཆ་ལ་གཏོགས་པའི་རྣམ་རྟོག་ཤ་སྟག་ཡིན་ལེ་རེད། རྣམ་རྟོག་དེ་ལ་དབྱེ་ན་རྟོག་
]4



ཕྱག་ཆེན་སྔོན་འགྲོའི་ཁྲིད་ཡིག
ཚོགས་བརྒྱད་ཅུར་དབྱེ་རྒྱུ་ཡོད་པ་རེད། རྟགས་དེ་འདྲ་འཆར་འོང་རྒྱུ་དེ་ཅིས་ཤར་བ་རེད་
ཟེར་ན། ཞེ་སྡང་ལས་གྱུར་པའི། །རྟོག་པ་སུམ་ཅུ་རྩ་གསུམ་འགགས་པའི་ཚེ། །གསལ་དང་
དྲན་འདུན་ཐོངས་པར་བྱིན་གྱིས་རློབས།། ཞེས་ཞེ་སྡང་གི་རང་བཞིན་ནམ་ཞེ་སྡང་གི་ཁམས་
ལས་གྲུབ་པའམ་ཞེ་སྡང་གི་དབང་དུ་གྱུར་པའི་རྟོག་པ་སུམ་ཅུ་རྩ་གསུམ་ཡོད་པ་དེ་འགགས་
འོང་དུས། དེའི་རྟགས་ལ་དེ་འདྲ་འཆར་འོང་བ་རེད། མདོར་ན་རྣམ་རྟོག་གི་རྒྱུ་བ་རིམ་པས་
འགག་འོང་བ་ལས། དང་པོ་ཞེ་སྡང་གི་རྟོག་པ་སུམ་ཅུ་རྩ་གསུམ་འགག་པའི་དུས་ཀྱི་མིང་ལ་
སྣང་བའི་སྐབས་ཟེར་བ་རེད། སྤྱིར་སྣང་མཆེད་ཐོབ་གསུམ་ཟེར་རྒྱུ་འདི་ཅི་འདྲ་ཞིག་རེད་
ཟེར་ན། དཔེར་ན་ད་ལྟ་ང་ཚོ་གཉིད་འགྲོ་བའི་སྐབས་གཉིད་ཡུར་ནས་གཉིད་འགྲོ་ཆོས་བྱེད་
ཅིང་གཉིད་ལ་ཁ་ཕྱོགས་པ་དེ་སྣང་བ་རེད། དེ་ནས་དེ་ལས་ཐིབ་ཙམ་འོང་ཞིང་ག་ཤེད་ནས་
མི་ཞིག་གིས་གཏམ་བཤད་བྱས་ན། སྒྲ་ཙམ་གོ་ན་ཡང་ཐག་རིང་ནས་དེབ་དེབ་དེབ་ཅིག་
བཤད་འདུག་པ་འདྲ་མ་གཏོགས་དོན་འབྲས་མི་གོ་བ་གཉིད་ཐིབ་ཐིབ་ཐིབ་འོང་བའི་དུས་དེ་
མཆེད་པའི་སྣང་བ་རེད། གཉིད་ཐིབས་སེ་སོང་དུས་མིས་ཁ་གྲག་ན་ཡང་མི་གོ་བར་དབང་པོ་
ཤོར་སོང་བ་ལྟར་འོང་འགྲོ་རྒྱུ་དེ་ཐོབ་པ་རེད། དེ་བཞིན་དུ་དང་པོ་བར་དོའི་སྣང་བ་འཆར་
འོང་ཆོས་བྱེད་ནས་ནང་རྟགས་ལ་དུ་བ་དང༌། ཕྱི་རྟགས་ལ་ཟླ་བ་ཤར་བ་ལྟ་བུ་ཤར་ནས་ཞེ་
སྡང་གི་རྟོག་པ་སུམ་ཅུ་རྩ་གསུམ་འགག་འོང་བའི་སྐབས། སེམས་ཉིད་སྟོང་གསལ་གྱི་
གསལ་བའི་ཆ་དེ་དང་དྲན་པ་ཡེངས་མེད་ཀྱི་འདུན་པ་མི་བརྗེད་ནས། དེ་ཡིད་ལ་དྲན་དགོས་
པས་དེ་འདྲ་འོང་བར་བྱིན་གྱིས་རློབས་ཤིག་ཅེས་དེས་སྣང་བའི་ཆ་རྫོགས་པ་རེད། ད་སྣང་
བའི་འཕྲོ་ནས་མཆེད་པ་རེད། མཆེད་པའི་ནང་རྟགས་མེ་ཁྱེར་ཕྱི་ཡི་རྟགས། །ཉི་མ་ཤར་འདྲ་
འདོད་ཆགས་ལས་གྱུར་བའི། །རྟོག་པ་བཞི་བཅུའགགས་ཁར་གྱུར་བ་ན། །ཤེས་བཞིན་དྲན་
བས་ཟིན་པར་བྱིན་གྱིས་རློབས།། ཞེས་སྐད་ཅིག་གཉིས་པ་ལ་མཆེད་པའི་སྣང་བ་འཆར་འོང་
བའི་སྐབས་སུ། ནང་རྟགས་ལ་སྲིན་བུ་མེ་ཁྱེར་ཞེས་ནུབ་མོ་མེ་སྟག་འདྲ་བ་ཞིག་དམར་ཤར་
ར་ར་ནགས་བར་སོགས་ནས་ཡར་འགྲོ་འགྲོ་ཕྱིར་འགྲོ་འགྲོ་བྱེད་པ། རླུང་འཛིན་དུས་ཀྱང་དེ་
148



གྲུབ་མཆོག་བླ་མའི་ཞལ་ལུང་།
འདྲའི་རྟགས་འཆར་རྒྱུ་ཡོད་པ་དེ་རེད། དེ་ལ་ནང་རྟགས་ལ་སྲིན་བུ་མེ་ཁྱེར་ལྟར་དམར་ཤར་
ཤར་རམ་མུན་ནག་ནང་དུ་སྤོས་ཐུར་གཡུགས་པ་ལྟ་བུའི་སྣང་བ་འཆར་བ་དེ་ཡག་གསུངས་
པ་རེད། ཕྱི་རྟགས་ལ་ཉི་མ་ཤར་འདྲ་ཞེས་པ་འདི་དམར་ལམ་ཟེར་ལེ་རེད། གང་དུ་བལྟས་
ཀྱང་དམར་ཧང་ཧང་འདྲ་ཞིག་སྣང་རྒྱུ་ཡོད་པ་དེ་འདྲ་འཆར་འོང་ལེ་རེད། དེ་འཆར་འོང་དོན་
ཅི་རེད་ན། རྣམ་རྟོག་གི་ནང་ནས་འདོད་ཆགས་ལས་གྱུར་པའི་རྟོག་པ་བཞི་བཅུ་དེ་འགགས་
འོང་དུས། དེ་འགགས་པའི་རྟགས་ལ་དེ་འདྲའི་སྣང་བ་ཞིག་འཆར་ལེ་རེད། འདོད་ཆགས་
ལས་གྱུར་པའི་རྟོག་པ་བཞི་བཅུ་འགགས་ནས་སྣང་བ་དེ་ཤར་འོང་བའི་སྐབས་སུ། སྣང་བ་དེ་
དང་དེ་ལ་དེར་འཛིན་གྱི་རྟོག་པ་མེད་པ་དམིགས་མེད་ཤེས་བཞིན་གྱི་དྲན་པའི་རྩིས་ཟིན་པ་དེ་
འདྲ་ཞིག་བྱིན་གྱིས་རློབས་ཤིག་ཟེར། དེ་སྣང་མཆེད་ཐོབ་གསུམ་གྱི་ནང་ནས་མཆེད་པ་རེད།
ད་སྐད་ཅིག་གསུམ་པ་ལ་ཐོབ་པའི་སྣང་བ་འཆར་འོང་ལེ་རེད། ཐོབ་བའི་ནང་རྟགས་མར་
མེ་འབར་འདྲ་མ། །ཕྱི་རྟགས་ནག་ལམ་སྒྲ་གཅན་ལྟ་བུ་སྟེ། །གཏི་མུག་ལས་གྱུརརྟོག་ཁ་
བདུན་འགགས་ཚེ། །ཁང་དག་དྲན་བས་ཟིན་པར་བྱིན་གྱིས་རློབས།། ཞེས་ཐོབ་པའི་སྣང་བ་
འཆར་འོང་དུས་ནང་རྟགས་ལ་མར་མེ་འབར་ཞིང་མར་མེའི་འོད་ཀྱིས་གསལ་བ་ལྟ་བུ་དང་།
ཕྱི་རྟགས་ལ་ནག་ལམ་སྒྲ་གཅན་ལྟ་བུ་ཞེས་ནག་ཐིབས་སེ་སོང་བ་ཉི་ཤུ་དགུའི་སྨག་ནག་འདྲ་
བ་འཆར་འོང་བ་དེ་ལ་སྣང་བ་ནག་ལམ་ཟེར་ལེ་རེད། དཀར་ལམ་དམར་ལམ་ནག་ལམ་
གསུམ་ལས་འདི་ནག་ལམ་ཟེར་རྒྱུ་དེ་རེད། དེ་ལྟར་འཆར་འོང་བའི་རྒྱུ་རྐྱེན་གང་རེད་ན།
གཏི་མུག་ལས་གྱུར་པའི་རྟོག་པ་བདུན་པོ་འགག་འོང་དུས་དེ་འདྲའི་སྣང་བ་དེ་འཆར་ལེ་རེད།
དེའི་སྐབས་སུ་ཡང་དག་དྲན་པས་ཟིན་པར་བྱིན་གྱིས་རློབས་ཤིག་ཅེས། དྲན་མཆོག་རྒྱལ་
པོས་རྩིས་ཟིན་པར་བྱིན་གྱིས་རློབས་ཤིག་ཟེར་བ་རེད། རྟོག་ཚོགས་བརྒྱད་ཅུ་པོ་འགགས་
ཚར་དུས་འཁྲུལ་པ་ཐམས་ཅད་འགགས་ཚར་བ་རེད། རྣམ་རྟོག་ཡོངས་རྫོགས་འགགས་
ཚར་དུས་འཁྲུལ་བྱེད་གང་ཡང་ཡོད་ལེ་མ་རེད། འདིའི་སྐབས་སུ་བར་དོའི་ཁྲིད་ཡིག་ཐམས་
ཅད་ཀྱི་ནང་ན་སྣང་བའི་སྐབས་སུ། རང་གི་ལུས་འདི་ཐོག་མར་གྲུབ་འོང་བའི་དུས་ཕ་ལས་
149



ཕྱག་ཆེན་སྔོན་འགྲོའི་ཁྲིད་ཡིག
ཐོབ་པའི་ཐིག་ལེ་དཀར་པོ་ཞེས་ཁམས་དཀར་ཆ་ཐམས་ཅད་ཀྱི་རྟེན་ཐིག་ལེ་དཀར་པོ་དེ་
ཀླད་པའི་ནང་ན་གནས། མ་ལས་ཐོབ་པའི་རཀྟ་དམར་ཆ་ཤ་དང་ཁྲག་ལ་སོགས་པ་ཐམས་
ཅད་ཀྱི་རྟེན་གཞི་དེ་རྐང་མཐིལ་ལ་གནས་ཟེར་བ་ཞིག་ཀྱང་ཡོད། ལྟེ་འོག་ལ་གནས་ཟེར་བ་
ཞིག་ཀྱང་ཡོད་ལེ་རེད། གང་ལྟར་ལྟེ་འོག་ན་གནས་ཟེར་རྒྱུ་དེ་རེད། སྤྱི་བོའི་ཕ་ལས་ཐོབ་
པའི་ཐིག་ལེ་དཀར་ཆ་དེ་རྒྱུན་དུ་ཀླད་པའི་ནང་ན་གནས་ཐུབ་པའི་ནུས་པ་ཞིག་ཡོད་ནས་
གནས་པ་རེད་ལ། སྣང་བའི་རྟོག་པ་དེ་ཤར་འོང་དུས་དེའི་གནས་སྤྱད་ཀྱི་ནུས་པ་དེ་ཤོར་ཏེ།
སྤྱི་བོ་ནས་རིམ་པས་ཕྱིར་བབས་འོང་དུས་དེས་ཕྱིའི་ཡུལ་ཐམས་ཅད་ཟླ་བ་ཤར་བ་ལྟ་བུ་སྣང་
བ་དཀར་ལམ་འཆར། མཆེད་པའི་སྐབས་མ་ལས་ཐོབ་པའི་རཀྟ་དམར་ཆ་དེ་ཡང་། སྔར་
འདུག་ས་དེ་ན་འདུག་པའི་གནས་སྤྱད་ཀྱི་ནུས་པ་ཤོར་འོང་དུས། དེ་རྩ་ནང་ནས་ཡར་རིམ་
པས་ཁྱབ་ཅིང་གྱེན་དུ་ཐོན་འོང་བ་དེས་སྣང་བ་ལ་ཡང་དམར་ལམ་འཆར། དེ་སྙིང་ཁ་ལ་ཐོན་
པ་དང་མཉམ་དུ་ཐིག་ལེ་དཀར་དམར་གཉིས་ཁ་སྤྲད་ནས་སྡེབ་ཡོང་དུས་ནག་ལམ་གྱི་སྣང་
བ་འཆར། དེ་འཆར་བྱེད་ཀྱི་རྩ་བ་རྣམ་ཤེས་ཀྱི་རྟེན་ཐིག་ལེ་དཀར་དམར་གཉིས་ཀྱི་བར་དུ་
བཅིར་འོང་དུས། ནག་ཐིབས་སེ་དབང་པོ་ཤོར་བ་འདྲ་བ་འོང་། ནག་ཐིབས་སེ་སོང་བ་དེའི་
སྟེང་ནས་ཡར་ཅུང་ཟད་སད་ལེ་འདྲ་རེད་ནས་དྭངས་འོང་དུས། ཉམས་མྱོང་ཅན་རྣམས་
གཞིའི་འོད་གསལ་དེའི་སྟེང་ལ་ཡར་སད་ནས་སྔར་འདྲིས་ཀྱི་མི་ངོ་ཤེས་པ་ལ་འཕྲད་པ་འདྲ་
ཞིག་འོང་བ་རེད། དེའི་ངོ་བོ་ད་ལྟ་ལམ་གྱི་སྐབས་སྦྱང་བ་བྱེད་འདུག་རྒྱུ་དེའི་སྟེང་ལ་ཆལ་
གྱིས་ཐོན་འོང་དུས། ཐུགས་དམ་ལ་བཞུགས་མི་རྣམས་དེའི་སྟེང་ནས་ཐུགས་དམ་ལ་
བཞུགས་འགྲོ་བ་རེད། ཐུགས་དམ་ལ་བཞུགས་མི་ཐུབ་པ་ཕལ་ཆེར་རྣམས་ཡར་གཅིག་སད་
དེ། དེ་ནས་ལས་ཀྱི་རླུང་གིས་སྐྱོད་འོང་དུས་བར་དོའི་སྣང་བ་འཆར་ནས་འཁྲུལ་འགྲོ་བ་རེད།
དེ་ལྟར་རྟོག་ཚོགས་བརྒྱད་ཅུ་འགགས་ནས་སྣང་མཆེད་ཐོབ་པའི་སྣང་བ་སོ་སོར་འཆར་འོང་
དུས། དེ་རྣམས་རེ་རེ་བཞིན་དུ་ངོ་ཤེས་ཤིང་དྲན་པས་ཟིན་པར་བྱིན་གྱིས་རློབས་ཟེར། ནག་
ཐིབས་སེ་བརྒྱལ་ཚར་བ་དེ་ནས་ཡར་ཅུང་ཟད་སད་འོང་བའི་སྐབས། བཞི་བ་འོད་གསལ་
15 }



གྲུབ་མཆོག་བླ་མའི་ཞལ་ལུང་།
ཆེན་བོ་ཤར་བའི་ཚེ། །ནང་རྟགས་སྐྲུན་བྲལ་ནམ་མཁའ་ལྟ་བུ་ལ། །བྱི་རྟགས་སྐུ་རེངས་ཤར་
བ་ལྟ་བུའི་དུས།། ཞེས་ཡར་སད་འོང་དུས་སྣང་བ་ཅི་འདྲ་འཆར་བ་རེད་ཟེར་ན། ནང་རྟགས་
སྤྲིན་བྲལ་གྱི་ནམ་མཁའ་ཞེས་སྦྱིན་དང་བྲལ་ཞིང་ནམ་མཁའ་གཡའ་དག་པ་ལྟ་བུ། མཐའ་
ཡས་ཤིང་དྭངས་ཆ་ཅན་གྱི་སྣང་བ་འཆར་རོ། །ཕྱི་རྟགས་ལ་སྐྱ་རེངས་ཤར་བ་ལྟ་བུ་ཞེས་སྐྱ་
ཝང་ཝང་། ཤར་ཁ་དང་པོ་སྐྱ་འོང་བའི་སྐབས་ཀྱི་སྣང་བ་འདྲ་ཞིག་འཆར་འོང་བ་རེད། དེ་
འཆར་འོང་བྱེད་ཀྱི་རྩ་བ་གང་རེད་ན། གཞིའི་འོད་གསལ་ཤར་འོང་བ་དེའི་སྟོབས་ཀྱིས་སྣང་
བ་དེ་འདྲ་འཆར་འོང་བ་རེད། འོད་གསལ་མ་བུ་འདྲེས་པར་བྱིན་གྱིས་རློབས།། ཞེས་སྐབས་
དེ་ནས་འོད་གསལ་མ་བུ་འདྲེ་ཞེས་ཆོས་པ་རབ་ཉམས་ལེན་རབ་ཡོད་པ་རྣམས་གཞི་ཡི་འོད་
གསལ་ཤར་བ་དེའི་སྟེང་དུ་དབྱེར་མེད་རོ་གཅིག་ཏུ་བཞག་པའམ་ཆོས་ཀྱི་སྐུར་བཞེངས་ཟེར་
ནའང་འདྲ། དེའི་སྟེང་ནས་གྲོལ་བ་ལ་བར་དོ་དང་པོ་ནས་སངས་རྒྱས་པའམ་བར་དོ་དང་པོ་
ནས་གྲོལ་ཟེར་བ་རེད། དེ་ལ་མི་གནས་རྣམ་ཤེས་འབོ་བ་ན། །ལྟེ་བ་སྨིན་མཚམས་མཚོག་མ་
སྣ་རྣཁ། །མིག་དང་བཤང་ལམ་ཆུ་ལམ་ཁ་དང་དགུ། །བཀག་ནས་སྒོ་གཅིག་དབྱེ་བར་བྱིན་
གྱིས་རློབས།། ཞེས་འོད་གསལ་མ་བུ་འདྲེས་པ་དེ་ལ་མི་གནས་པའམ་དེ་ལ་གནས་མ་ཐུབ་
ནས་རྣམ་ཤེས་འཕོ་འོང་བའི་སྐབས། ལྟེ་བ་དང༌། སྨིན་མཚམས་ཞེས་རྫི་མ་གཉིས་བར་དང་།
མཚོག་མ་ཞེས་ཨ་ཉོག་གི་ཚང་སྨེ་ཟེར་བ་དེ་དང་། སྣ་རྣ་བ་མིག་བཤང་ལམ་ཆུ་ལམ་ཁ་སྟེ་
དགུ་པོ་དེ་ལ་སྒོ་དགུ་ཟེར་བ་རེད། སྒོ་དགུ་བཀག་ནས་སྒོ་གཅིག་དབྱེ་གསུང་པ་དེ་རེད། སྒོ་
དགུ་དེ་མ་དག་འཁོར་བའི་སྒོ་ཡིན་པས། དེ་བཀག་ནས་སྒོ་གཅིག་དབྱེ་བར་བྱིན་གྱིས་རློབས་
ཟེར། སྒོ་གཅིག་དེ་དག་པ་ཡེ་ཤེས་ཀྱི་སྒོ་སྤྱི་བོ་ཚངས་པའི་བུ་ག་དེ་རེད། དེ་ཡན་ཆད་རྣམ་
ཤེས་བེམ་པོ་ལ་གནས་པའི་དུས་ཡིན། རྣམ་ཤེས་བེམ་པོ་ལ་མི་གནས་པར་བེམ་པོ་དང་རྣམ་
ཤེས་གཉིས་ཁ་གྱེས་ནས་འོང་བའི་སྐབས། སྒོ་དགུ་པོ་གང་རུང་ནས་ཐོན་འོང་ན་དེ་རྣམས་མ་
དག་འཁོར་བའི་སྒོ་ཡིན་པས་འཁོར་བའི་གནས་སུ་སྐྱེ་འགྲོ་བ་རེད། དག་པ་ཡེ་ཤེས་ཀྱི་སྒོ་དེ་
དབྱེ་འོང་དུས་མངོན་དགའ་དང་བདེ་བ་ཅན་ལ་སོགས་པ་ཞིང་ཁམས་གང་དུ་འགྲོ་བསམ་
151



ཕྱག་ཆེན་སྔོན་འགྲོའི་ཁྲིད་ཡིག་
ནའང་དེ་ན་འགྲོ་ཆོག་ཆོག་གི་འགྲོ་བའི་ལམ་སྣེ་ལྟ་བུ་རེད། དཔེར་ན་མི་ཞིག་ཁང་པའི་ནང་
དུ་ཡོད་ལ་ཁང་པ་དེ་ལ་སྐར་ཁུང་དགུ་ཡོད་ན་ཕྱི་ལ་ཤང་དགོས་དུས་སྐར་ཁུང་དགུ་པོ་གང་
རུང་ཞིག་གི་ནང་ནས་ཤང་དགོས་པ་རེད། དེ་བཞིན་དུ་རྣམ་ཤེས་འགྲོ་བའི་སྐར་ཁུང་དགུ་པོ་
དེ་མ་དག་འཁོར་བའི་སྒོ་རེད། མ་དག་འཁོར་བའི་སྒོ་དགུ་པོ་ལས། ལྟེ་བ་ནས་འཕོས་ན་
འདོད་ཁམས་ཀྱི་ལྷ་ལ་སྐྱེ། སྨིན་མཚམས་ཀྱི་བུ་ག་ནས་འཕོས་ན་གཟུགས་ཁམས་ལ་སྐྱེ།
མཚོག་མ་ནས་འཕོས་ན་གཟུགས་མེད་ལ་སྐྱེ། སྣ་ནས་འཕོས་ན་གནོད་སྦྱིན་ལ་སྐྱེ། རྣ་བ་
ནས་འཕོས་ན་མིའམ་ཅི་ཞེས་དྲི་ཟའི་རིགས་ཤིག་ལ་སྐྱེ། མིག་གི་ནང་ནས་འཕོས་ན་མི་ལ་སྐྱེ།
ཆུ་ལམ་ནས་འཕོས་ན་དུད་འགྲོ་ལ་སྐྱེ། བཤང་ལམ་ནས་འཕོས་ན་དམྱལ་བ་ལ་སྐྱེ། ཁ་ནས་
འཕོས་ན་ཡི་དྭགས་སུ་སྐྱེ། དེ་རྣམས་ནི་མ་དག་འཁོར་བའི་སྒོ་དགུ་སྟེ། འདོད་གཟུགས་
གཟུགས་མེད་གནོད་སྦྱིན་མི་འམ་ཅི། །མི་དང་དུད་འགྲོ་དམྱལ་བ་ཡི་དྭགས་སུ། །སྐྱེ་བའི་བྱེ་
སྒོ་བཀག་ནས་མཁའ་སྤྱོད་དུ། །དབའ་བོ་མཁའ་འགྲོས་བསུ་བར་བྱིན་གྱིས་རློབས།། ཞེས་
དེའི་སྒོ་དགུ་པོ་དེ་བཀག་ནས་མཁའ་སྤྱོད་ལ་དཔའ་བོ་མཁའ་འགྲོའི་བསུ་བ་དང་བཅས་ཏེ་
འགྲོ་ཐུབ་པ་ཞིག་བྱིན་གྱིས་རློབས་ཤིག་ཟེར། ད་ལྟ་བླ་མ་རྣམས་ཀྱིས་འཕོ་བ་རྒྱག་དུས་འདི་
ན་རྒྱག་ལེ་རེད། རབ་ཆོས་སྐུ་ལྟ་བ་རྒྱས་འདེབས་ཀྱི་འཕོ་བ་ཞེས། ཆོས་སྐུ་ལྟ་བ་རྒྱས་
འདེབས་ཀྱི་འཕོ་བ་རེད་སོང་ན་ཆོས་ཀྱི་སྐུ་ལ་གྲོལ་འགྲོ་བ་རེད། དེ་ནས་རྣམ་ཤེས་བླ་མའི་
འཕོ་བ་ཞེས་ད་ལྟ་ང་ཚོས་འདོན་འདུག་རྒྱུ་ཧཱུྃ་དམར་མ་འདི་རེད། རྣམ་ཤེས་བླ་མའི་འཕོ་བ་
འདི་བླ་སྒྲུབ་ཀྱི་སྒོ་ནས་འཕོ་བ་རེད། སྤྱིར་འཕོ་བ་ལ་ཡིད་འོང་ཌཱ་ཀིའི་འཕོ་བ་ལ་སོགས་པ་
འཕོ་བ་རིགས་མི་འདྲ་བ་བཅུ་གསུམ་དང་ལྔ་ལ་སོགས་པ་བཤད་ཡོད་པ་རེད། གང་ལྟར་
འཕོ་བས་འཕོ་སོང་ན་འདིའི་སྐབས་འཕོ་ཐུབ་འགྲོ་རྒྱུ་ཅན་རེད། གལ་ཏེ་རྣམ་ཤེས་བར་དོར་
འཁྱམས་པ་ན།། ཞེས་གལ་ཏེ་འཕོ་མ་ཐུབ་ནས་རྣམ་ཤེས་བར་དོ་ལ་འཁྱམས་སོང་ན་འཇིག་
རྟེན་ཁ་དཔེ་ལ། ཤི་བོ་ལ་ཞག་གསུམ་ཚེས་ལེ་འདྲ། །ཟེར་རྒྱུ་དེ་རེད། ཞག་གསུམ་ཚེས་འོང་
དུས་གཞི་ནས་གཉིད་སད་པ་ལྟ་བུ་ཞིག་འོང་ནས། ང་ཅི་རེད་འདུག་བསམ་པ་འདྲ་ཞིག་རེད་
152



གྲུབ་མཆོག་བླ་མའི་ཞལ་ལུང་།
འོང་བ་རེད། རང་ཉིད་ཤི་ཁར་མ་ཤེས་གཉེན་གྲོགས་དང་། །འགྲོགས་པར་སེམས་ཀྱང་ལན་
མེད་ཡི་ཆད་ཚེ།། ཞེས་དེ་འདྲའི་སྣང་བ་ཞིག་འཆར་ཞིང་རང་ཉིད་ཤི་བ་ཡིན་པར་མ་ཤེས་ནས་
གཉེན་དང་གྲོགས་དང་འཁོར་དང་སྒོ་ནོར་ལོངས་སྤྱོད་ལ་སོགས་པ་ཐམས་ཅད་ད་ལྟ་འདྲ་
ཞིག་ཤེས་ཤིང་མཐོང་ནས། དེ་དག་ལ་ཕར་ཁ་གྲག་ན་ཡང་ཚུར་ཚིག་ལན་མི་བཤད་པ། ཕར་
མཐོང་ནའང་ཚུར་མི་མཐོང་བ་དང༌། འདུག་སའི་གནས་མེད་པ། དགའ་བཟང་གཉེན་
གྲོགས་སོགས་ལ་འགྲོགས་པར་འདོད། སྐད་ཆ་བཤད་པར་འདོད། མཉམ་དུ་འདུག་པར་
འདོད། མཉམ་དུ་ཟ་བར་འདོད། མཉམ་དུ་བཏུང་བར་འདོད་པ་ལ་སོགས་པ་ད་ལྟའི་སྣང་བ་
ལྟར་འཆར་ཞིང་དེ་དག་གིས་ཟ་མ་ཟོས་ན་ཡང་ང་ལ་སྐལ་བ་མེད། བཏུང་བ་འཐུང་ན་ཡང་
སྐལ་བ་མེད། ཁོང་ཚོས་བཟའ་བཏུང་ལོངས་སྤྱོད་ཅིང་། སྐད་ཆ་བཤད། ང་ལ་ཁ་མི་གྲག་
འདུག་སྙམ་པ་འདྲ་ཤར་འོང་བའི་སྐབས། རང་ཤི་འདུག་པ་མ་ཤེས་ནས་འདི་རྣམས་ཀྱིས་ང་
ལ་འདི་ཙམ་མཐོང་ཆུང་དང་ཁྱད་གསོད་བྱེད་པ་ཅི་ཡིན་ནམ་བསམ་ནས་ཡི་ཆད་དང་སེམས་
སྡུག་གི་སྐབས། ཆགས་སྡང་འཁྲི་བ་ཆོད་པར་བྱིན་གྱིས་རློབས།། ཞེས་དགྲ་གཉེན་ཆགས་
སྡང་གི་འཁྲི་བ་ཆོད་ཐུབ་པར་བྱིན་གྱིས་རློབས་ཟེར། དབང་བོ་ཀུན་ཚང་ལས་དབང་རྫུ་
འཐུལ་ལྡན། །ཆོས་དབྱིངས་རྡོ་རྗེ་གདན་དང་མ་ཡི་མངལ། །མ་གཏོགས་ཀུན་ལ་ཐོགས་
མེད་བགྲོད་པའི་ཚེ། །ཐམས་ཅད་སྒྱུ་མར་ཤེས་བར་བྱིན་གྱིས་རློབས།། ཞེས་དེའི་སྐབས་སུ་
རང་གི་ལུས་པོ་འདི་ཅི་འདྲ་ཞིག་ཡོད་ཅེ་ན། དབང་པོ་ཀུན་ཚང་ཞེས་རང་གི་ད་ལྟའི་ལུས་པོ་
ཇི་མ་ཇི་བཞིན་མིག་རྣ་བ་སྣ་ལ་སོགས་པ་དབང་པོ་ཐམས་ཅད་ཚང་བ། རྫུ་འཕྲུལ་ཞེས་ད་
ལྟའི་ལུས་དང་མི་འདྲ་བ་ལས་ཀྱི་རྫ་འཕྲུལ་གྱིས་རི་བྲག་སོགས་ཐམས་ཅད་ལ་ཟང་ཐལ་
གྱིས་འགྲོ་བ་མ་གཏོགས་ཐོགས་རེག་མེད་པ། ཡིད་ཀྱིས་གང་བསམ་པའི་ས་ཆ་དེར་དེ་མ་
ཐག་སླེབས་པ། དཔེར་ན་ད་ལྟ་འདི་ན་ཡོད་ནའང་ལྷ་ས་འདྲ་ཞིག་ཡིད་ལ་དྲན་ན་ལྷ་ས་ལ་
བསླེབས་ཚར་བ་ལྟ་བུ་རེད། འོན་ཀྱང་འོག་མིན་ཆོས་ཀྱི་དབྱིངས་ལ་ལམ་སྦྱངས་པ་མཐར་
ཕྱིན་སོང་བ་མ་གཏོགས་གཞན་འགྲོ་ཐུབ་པ་མ་རེད། དམྱལ་བ་རྡོ་རྗེ་གདན་ལ། ཡང་ན་



ཕྱག་ཆེན་སྔོན་འགྲོའི་ཁྲིད་ཡིག
མཚམས་མེད་ལྔ་གང་རུང་གི་ལས་བསགས་པ། ཡང་ན་རྩ་བའི་བླ་མ་ལ་དམ་ཚིག་ཆག་སོང་
བ་དེ་གཉིས་མ་གཏོགས་གཞན་ལས་ཅི་འདྲ་ཞིག་བསགས་ནའང་འགྲོ་མི་ཐུབ། ད་དུང་
དངོས་སྟོབས་ཀྱིས་ཆེ་བ་རི་རབ་དང༌། བྱིན་རླབས་ཀྱིས་ཆེ་བ་རྒྱ་གར་རྡོ་རྗེ་གདན་ལའང་
བགྲོད་མི་ཐུབ། རང་གང་དུ་ལུས་ལེན་དགོས་པ་དེའི་མའི་མངལ་དེ་ན་ལས་ཀྱི་རླུང་གིས་དེད་
ནས་ནམ་ལུས་ལེན་པ་དེའི་བར་དུ་མའི་མངལ་དུ་འགྲོ་མི་ཐུབ་པ་རེད། དེས་ན་ཆོས་ཀྱི་
དབྱིངས་དང་རྡོ་རྗེ་གདན། རི་རབ་དང་མའི་མངལ་རྣམས་མ་གཏོགས་སྟོང་གསུམ་འཇིག་
རྟེན་གྱི་ཁམས་གང་དང་གང་ཡིན་ཀྱང་སྐད་ཅིག་སྐད་ཅིག་གིས་ཐོགས་པ་མེད་པར་བགྲོད་
པའི་ཚེ། ཐམས་ཅད་མེད་བཞིན་དུ་སྣང་བ་སྒྱུ་མ་དང་རྨི་ལམ་ལྟར་ལས། དངོས་པོར་མ་
གྲུབ་པས་བདེན་པར་མ་གྲུབ་པར་ཤེས་པར་བྱིན་གྱིས་རློབས་ཤིག་ཟེར་བ་རེད། སྣང་མུན་
འོད་ཀྱི་བར་དོ་ཞེས་སྣང་བ་ཡང་མིན་མུན་པ་ཡང་མ་ཡིན་པ། གང་དུ་བལྟས་ཀྱང་གསལ་པོ་
འདྲ་ཡོད་ལ། ད་ལྟ་དང་འདྲ་བའི་གསལ་ཆ་ཅན་མེད་པ་བཀྲ་ཝར་ཝར་འདྲ་ཞིག་ཡོད་པ་དེ་
སྣང་མུན་གཉིས་ཀའི་མཚམས་ཟེར་བ་དེ་རེད། ཉི་ཟླ་མི་སྣང་ལུས་ལ་གྲིབ་མ་མེད། །བསམ་
བ་ཙམ་གྱིས་སྟོང་གསུམ་བསྐོར་བར་ནུས། །དབང་མེད་བྱ་སྒྲོ་རླུང་ཁྱེར་ལྟ་བུའི་དུས། །རང་
སེམས་རང་དབང་ཐོབ་པར་བྱིན་གྱིས་རློབས།། ཞེས་དེ་ན་ཉི་མ་དང་ཟླ་བ་མི་སྣང་ཞིང་རང་
གི་ལུས་ལ་གྲིབ་མ་མེད་ལ། བསམ་པ་ཙམ་གྱིས་སྟོང་གསུམ་ཐམས་ཅད་བསྐོར་བར་ནུས་པ་
ག་ཤེད་ཅིག་ལ་འདུག་བསམ་ཡང་འདུག་དབང་མེད་པ་བྱ་སྒྲོ་རླུང་གིས་ཁྱེར་བ་འདྲ་བྱེད།
ཡང་ག་ཤེད་ལ་བསྡད་ཀྱང་དེ་ན་གནས་མི་ཐུབ་པར་རང་གི་ཡིད་ཡུལ་ལ་མེད་པའི་ཡུལ་
ཐམས་ཅད་ལ་ཡང་ཐོན་འགྲོ་རྒྱུ། སྐད་ཅིག་གཅིག་ཙམ་ཡང་འདུག་དབང་མེད་པར་ལས་ཀྱི་
རླུང་གིས་འདེད་ནས་རླུང་འཚུབ་ནང་དུ་བྱ་སྒོ་ཁྱེར་བ་འདྲ་འཆར་བ་ཡིན། དེའི་སྐབས་རང་གི་
སེམས་ལ་རང་དབང་ཐོབ་ནས་ཅུང་ཟད་ཙམ་བརྟན་པོ་ཡོང་ཞིང་འདུག་ཐུབ་པར་བྱིན་གྱིས་
རློབས་ཟེར། དེ་དག་ཀྱང་འདས་ལོག་གླིང་བཟའ་ཆོས་སྐྱིད་ཀྱི་རྣམ་ཐར་འདྲ་རེད། དེ་ཡང་
གླིང་བཟའ་ཆོས་སྐྱིད་ཤི་ནས་སྐད་ཅིག་གཅིག་ལ་འདུག་དབང་མེད་པ་འཇིགས་སྐྲག་གི་སྣང་
154



གྲུབ་མཆོག་བླ་མའི་ཞལ་ལུང་།
བ་དང་། བྱ་སྒོ་རླུང་གིས་ཁྱེར་བ་དང་འདྲ་བའི་སྐབས་དེར་ཁྱིམ་ཚང་གིས་གསར་མ་དགེ་
ལུགས་པའི་བླ་མ་ཞིག་གདན་འོང་ནས་ཆོ་ག་གསུང་འོང་དུས། ཆོ་གའི་སྒྲ་དེ་རྣ་ལ་སྙན་པོ་
ཞིག་དང་སེམས་ལ་ཕན་པོ་ཞིག་རེད། ཡིན་གཅིག་མིན་གཉིས་ཆོ་གའི་སྒྲ་ཉོན་ནས་དེ་ན་
སྐོར་རྒྱག་བྱེད་འདུག་དགོས་པ་འདྲ་ཞིག་རེད། དགའ་སྣང་འདྲ་ཞིག་ཤར་བླ་མའི་སྐུ་ཟུར་ལ་
འགྲོ་ནས་ཅུང་ཟད་ཙམ་འདུག་བསམ་དུས་འདུག་དབང་ནི་མེད་པར་ལས་ཀྱི་རླུང་གིས་
འདེད་འགྲོ། འདོན་པའི་སྒྲ་དེས་སེམས་ལ་ཅུང་ཟད་དགའ་སྣང་འདྲ་ཤར། བདེ་བ་ཅུང་ཟད་
ཐོབ། འཇིགས་སྐྲག་གི་སྣང་བ་ལ་ཕན་ཞིང་། འཇིགས་སྐྲག་གི་སྣང་བ་ཡལ་འགྲོ་བ་འོང་།
ཅུང་ཟད་འདུག་ཐུབ་པར་ཕན་ཐོགས་འདྲ་ཞིག་བྱུང་བའི་སྣང་བ་ཤར། ཡང་མོ་རང་གསོན་
དུས་དད་པ་འཇོག་ས་རི་ཁྲོད་དུ་མཚམས་རྒན་ཞིག་བཞུགས་འདུག་པ་དེ་ལ་མཚམས་རྒྱག་
ཀྱང་སྐྱེལ། དད་པ་ཆེ་བ་ཞིག་ཡོད་པ་རེད། ཉིན་གཅིག་ཁྱིམ་ཚང་གིས་མཚམས་རྒན་དེ་
གདན་འོང་བས། མཚམས་རྒན་གྱིས་དཀྱིལ་འཁོར་གྱི་ཆོ་ག་བཏང་ཚར་བ་ན་མོ་ཐོན་དུས་
མཚམས་རྒན་གྱིས་རིག་ཐལ། སྔོན་མ་དེས་མོ་མི་རིག་འདུག །ད་ལྟའི་མཚམས་རྒན་དེས་མོ་
དེ་ན་ཐོན་པ་དང་མཉམ་དུ་རིག་ནས་ཨེ་ཆོས་སྐྱིད་ཁྱོད་སྙིང་རེ་རྗེ་ཞེས་གསུང་བྱུང་ཟེར། བླ་
མ་དེས་ཐུལ་ཁ་ཞིག་གྱོན་གདལ། ཐུལ་ཁ་དེའི་ཞབས་ལ་ཕར་བཅར་ནས་འདུག་ལེ་འདྲ་བྱས་
པས་སེམས་ལྷོད་ལྷོད་ངང་དེ་ན་ཅུང་ཟད་འདུག་རྒྱུ་གདའ། མོ་དེ་འདྲ་བྱས་ནས་བསྡད་
བཞག་དུས་མཚམས་རྒན་དེ་སྤྱན་རས་གཟིགས་ཀྱི་སྐུ་ཕྱི་ནང་མི་སྒྲིབ་པ་ཤེལ་དང་འདྲ་བ།
སྣང་སྟོང་གི་རང་བཞིན་ཡིན་པ་ཞིག་ཏུ་གྱུར། དེ་ནས་མོའི་སེམས་ལ་དགའ་སྣང་དང་སྤྲོ་སྣང་
འདྲ་ཤར། བདེ་བ་ཐོབ་ནས་ཡུན་ཇི་ཙམ་བསྡད་ཀྱང་འདུག་ཐུབ་པ་བྱུང་། རླུང་གིས་དབང་
མེད་དུ་འདེད་འགྲོ་བ་དེ་ཡང་མི་གདའ་ཟེར། སྐབས་ཤིག་མཚམས་རྒན་གྱིས་མོ་ལ་སྙིང་རྗེ་
ནས་གསུར་བསྔོས་བྱུང་བས། སྔོན་མ་འཁྱགས་སྣང་ལྟོགས་སྣང་སྐོམ་སྣང་བཀྲེས་སྣང་ཡོད་
པ་དེ་དག་ཐམས་ཅད་མེད་པར་གསུར་གྱི་དྲི་ཚོར་བ་ཙམ་གྱིས་ལུས་ལ་བདེ་བས་ཁྱབ། ལྟོ་
འབོལ་ལེ་སོང་། རྒྱགས་སྣང་སྐྱིད་སྣང་སྤྲོ་སྣང་ཤར་ཐལ་ཟེར། དེས་ན་གླིང་བཟའ་ཆོས་སྐྱིད་
15



ཕྱག་ཆེན་སྔོན་འགྲོའི་ཁྲིད་ཡིག་
ཀྱི་རྣམ་ཐར་འདྲ་ཞིག་རེད། སྐབས་དེ་དུས་རང་སེམས་ལ་རང་དབང་ཐོབ་ནས་ཅུང་ཟད་
འདུག་ཐུབ་པ་དེ་འདྲ་ཞིག་བྱིན་གྱིས་རློབས་གསུངས། ཟས་ཐུ་དྲི་ཟ་ཚད་ཆུད་བྱ་མ་བྷོ། །
འཁྲུལ་བའི་སྣང་བ་དུ་མར་ཤར་བའི་ཚེ། །འཇིགས་ཤིང་སྐྱོ་བས་སྙིང་རླུང་ལངས་བ་ན། །
འཁྲུལ་སྣང་རང་ངོ་ཤེས་བར་བྱིན་གྱིས་རློབས།། ཞེས་དེའི་དུས་ཟས་སུ་དྲི་ཙམ་མ་གཏོགས་
རགས་པའི་ཁ་ཟས་ལ་ལོངས་སྤྱོད་རྒྱུ་ཅི་མེད་ལེ་རེད། ཡད་ཡུད་ཕྱ་མ་ཕྱོ་ཞེས་ཡིན་པ་འདྲ་
མིན་པ་འདྲ། སྔོན་ཆད་སོང་ས་བསྡད་ས་ཐམས་ཅད་ཀྱི་སྣང་བ་འདྲ་ཞིག་འཆར། ཤར་ཡག་
བྱེད་དུས་དེའི་མཇུག་མཐུད་རྒྱུ་མེད་པར་ཉབ་བེ་ཉོབ་བེ་ངོས་འཛིན་རྒྱུ་མེད་པའི་འཁྲུལ་པའི་
སྣང་བ་འདྲ་མི་འདྲ་མང་པོ་ཤར་བའི་ཚེ། སྐབས་རེ་སྐག་སྐབས་རེ་སྐྱོ་སྐབས་རེ་སྙིང་རླུང་
ལངས་འོང་བ་དེའི་སྐབས་སུ་རང་གི་འཁྲུལ་སྣང་རེད་འདུག་བསམ་པའམ། འཁྲུལ་པའི་
སྣང་བ་ལ་འདི་འདྲ་ཤར་འདུག་སྙམ་ནས་དེ་ངོ་ཤེས་པར་བྱིན་གྱིས་རློབས་ཤིག་ཅེས་བླ་མ་ལ་
གསོལ་བ་འདེབས་པའོ།། རེས་འགའ་དྲན་བ་ཤིན་ཏུ་གསལ་གྱུར་ལ། །དེ་མ་ཐག་ཏུ་བརྗེད་
བར་གྱུར་ནས་ནི། ཞེས་སྐབས་རེ་དྲན་པ་གསལ་པོ་རེད་ནས་སྔོན་ཆད་ཆུང་དུས་ཀྱི་བྱ་སྤྱོད་
ཐམས་ཅད་ཁྲ་ལམ་མེ་དྲན། དྲན་པ་དང་མཉམ་དུ་དེ་ལ་རྗེས་མཐུད་མེད་པར་ཐིབ་བེ་བརྗེད་
ནས་གཅིག་ཀྱང་མི་དྲན་པ་དེ་འདྲ་འགའ་རེད་འོང་དུས། ཨ་ང་སྔོན་དང་མི་འདྲ་བ་ཞིག་ཅི་
རེད་བསྡད་གདའ་བསམ་ནས་རང་གིས་རང་ལ་ཡང་ནས་ཡང་དུ་བརྟག་དཔྱད་བྱེད་འོང་དུས།
ད་ང་ཤི་སོང་ཡོད་པར་གདའ་བསམ་ནས་གྲིབ་ནག་དང་རྗེས་ལ་བརྟག་པ་སོགས་བརྟག་པ་
རྣམ་པ་སྣ་ཚོགས་བྱེད་ཅིང་ཤི་ནས་ཡོད་པར་ཤེས་པའི་སྣང་བ་འཆར་འོང་བས། ཤི་གསོན་ཐེ་
ཚོམ་སྐྱེས་བར་གྱུར་བའི་ཚེ། །ངེས་པར་ཤི་བ་ཤེས་བར་བྱིན་གྱིས་རློབས།། ཞེས་སོ།། བྱེད་
དང་བཞི་ཡི་ཕྱི་མ་ཕན་ཆད་ནས། །རང་ཉིད་ཤི་བ་ཡིན་པར་ངོ་ཤེས་ཤིང་། །ཡི་མུག་ག་ཆད་
སྐྱབས་གནས་འཚོལ་བའི་ཚེ། །རང་རིག་སྐྱབས་སུ་ཤེས་བར་བྱིན་གྱིས་རློབས།། ཞེས་ཕྱེད་
དང་བཞི་ཟེར་དུས་བདུན་ཕྲག་གསུམ་རྫོགས་ནས་བདུན་ཕྲག་བཞིའི་དཀྱིལ་ཡན་ཆད་ཀྱི་
སྣང་བ་ལ། ད་ལྟ་རང་གི་ལུས་ཅི་འདྲ་ཡོད་པ་དེའི་སྣང་བ་འཆར། བདུན་ཕྲག་བཞི་པའི་ཕྱེད་
། ༣6



གྲུབ་མཆོག་བླ་མའི་ཞལ་ལུང་།
ཕྱིན་ཆད་རྗེས་མ་ལས་ཀྱི་དབང་གིས་གང་དུ་ལུས་ལེན་པར་འགྱུར་བ་དེའི་གཟུགས་ཀྱི་སྣང་
བ་འཆར་འོང་དུས། ཕྱེད་དང་བཞིའི་ཕྱི་མ་ཕན་ཆད་ནས་ངེས་པར་རང་ཉིད་ཤི་གདའ་བསམ་
སྟེ། གཞི་ནས་རང་ཉིད་ཤི་བ་ཡིན་པར་ངོ་ཤེས་ཤིང་། ང་རང་ཤི་སོང་ཚར་བ་རེད་བསམ་ནས་
སེམས་སྡུག་དང་ཡི་མུག །ག་ཆད་དམ་ཐང་ཆད་ནས། ད་ག་ཤེད་ལ་སྐྱབས་ཞུ་ས་ཞིག་ཨེ་
ཡོད་ན་བསམ་ནས་སྐྱབས་འཚོལ་བའི་ཚེ་གཞན་ལ་སྐྱབས་འཚོལ་ས་ཅི་ཡང་མེད། རང་གི་
རིག་པ་དེ་སྐྱབས་སུ་ངོ་ཤེས་ནས་རིག་པ་དེའི་རྒྱུན་རྙེད་དེ་རིག་པ་རང་ངོ་ཤེས་པར་བྱིན་གྱིས་
རློབས་ཟེར། བར་དོ་བར་དོ་ཡིན་པར་ཤེས་པའི་ཚེ། །རང་ལུས་ལྷར་བསྒོམ་དེ་ནས་འོད་
གསལ་བསྒོམ། །སླར་ཡང་ཟུང་འཇུག་ཉིད་དུ་བསྒོམས་བ་ཡིས། །དག་ཁའི་ལུས་འཆར་
བར་བྱིན་གྱིས་རློབས།། ཞེས་ད་ང་བར་དོ་ལ་འཁྱམས་ནས་འདུག །བར་དོ་ལ་འཁྲུལ་ནས་
གདའ་ལེ་བསམ་ནས་ངེས་པར་སེམས་ཐག་ཆོད་དེ་ད་ཅི་དགོས་ལེ་ཡིན་ན་བསམ་པའི་ཚེ།
མ་ཤི་གོང་ནས་རང་ལུས་རྩ་བའི་ཡི་དམ་གང་གི་སྐུར་བསྒོམས་པ། དཔེར་ན་ད་ལྟ་རྡོ་རྗེ་ཕག་
མོ་ལ་ཉམས་ལེན་བྱས་ཡོད་ན། སྐབས་དེར་རང་གི་ལུས་ཡི་དམ་དེའི་སྐུར་བསྒོམ། ད་ལྟ་
བསྐྱེད་རིམ་བསྒོམ་པ་བས་སྐབས་དེར་བསྐྱེད་རིམ་བསྒོམ་པ་གསལ་ཆ་ཆེ་གསུངས། དེ་
སྐབས་རགས་པའི་ལུས་མེད་པས་ལྷ་དངོས་པོ་ངོ་མ་འདྲ་ཞིག་གསལ་ཐེབས་རྒྱུ་ཡོད་ས་རེད།
དེ་ནས་འོད་གསལ་བསྒོམ་ཞེས་ལྷ་དེ་བསྒོམ་ཚར་དུས་ཡང་རིམ་པས་སྣོད་བཅུད་ཀྱི་དངོས་
པོ་ཐམས་ཅད་རང་ལ་བསྡུ། རང་གི་ལུས་འདི་འོད་དུ་ཞུ་ནས་ཐུགས་ཀའི་ཛཾ་ཡིག་ལ་བསྡུ།
དེ་ཡང་མི་དམིགས་པར་རིམ་པས་གྱེན་རྫོགས་ཀྱིས་ཡལ་ནས་སྟོང་ཉིད་ཀྱི་ངང་དུ་བཞག་སྟེ་
འོད་གསལ་བསྒོམ། ཡང་དེ་ལས་ཚུར་ལྡང་སྟེ་སླར་ཡང་བསྐྱེད་རིམ་དང་འོད་གསལ་གཉིས་
ཀ་ཟུང་འཇུག་བྱེད་ནས་སྒོམ་པ་དེ་འདྲ་ཡང་ནས་ཡང་དུ་ཡང་སྐོར་སྐྱར་སྐོར་བྱེད་ནས་
བསྒོམས་པས། མ་དག་པའི་སྒྱུ་ལུས་རགས་པ་མེད་པར་དག་པའི་སྒྱུ་ལུས་འཆར་ནས་སྒྱུ་
ལུས་ལྷ་སྐུ་འགྲུབ་པར་བྱིན་གྱིས་རློབས་ཟེར། བར་དོ་ལོངས་སྐུར་གྲོལ་བ་དེ་འདི་ནས་ཡིན་
པ་རེད། དཔེར་ན་ད་ལྟ་ང་ཚོས་དབང་ཞུ་དུས་ཐུན་མོང་རིག་པའི་དབང་ལྔའི་མིང་གི་དབང་
157



ཕྱག་ཆེན་སྔོན་འགྲོའི་ཁྲིད་ཡིག་
ལ་མིང་བཏགས་པ་དེ་གསང་མཚན་རེད། ད་ལྟ་མིང་དེ་ཐོགས་ན་འདིའི་སྐབས་ནས་ཐོགས་
པ་ཡིན་གསུངས། དཔེར་ན་བར་དོ་ནས་ལོངས་སྤྱོད་རྫོགས་པའི་སྐུ་ཞིག་འགྲུབ་འོང་ན། རྡོ་
རྗེ་ཕག་མོ་དང་འཁོར་ལོ་བདེ་མཆོག་དང་རྡོ་རྗེ་སེམས་དཔའི་སྐུ་འདྲ་འདྲ་རང་གི་ཡི་དམ་གང་
ཡིན་དེའི་སྐུ་གཟུགས་སུ་ཚུར་ལྡང་ནས་གྲུབ་འོང་བའི་སྐབས། ལྷ་དེའི་མིང་ལ་སུ་ཟེར་བ་རེད་
ན། དབང་གི་སྐབས་རང་ལ་གསང་མཚན་གནང་ཡོད་པ་དེ་ཞུ་བ་རེད། དཔེར་ན་ཀྱེ་དཔལ་
རྣམ་པར་སྣང་མཛད་ཞེས་བྱ་བའི་དེ་བཞིན་གཤེགས་པའོ། །ཞེས་དང་། ཀྱེ་དཔལ་རྡོ་རྗེ་
སེམས་དཔའ་ཞེས་བྱ་བའི་དེ་བཞིན་གཤེགས་པའོ། །ཟེར་བ་འདྲ་རེད། དབང་ཞུས་པའི་
མིང་དེ་བརྗེད་མི་ཉན་ཡིད་ལ་གཞོག་དགོས། མིང་ཡིག་འབོར་མི་ཉན་ཉར་ཚགས་བྱེད་
དགོས་ཞེས་བཤད་འདུག་རྒྱུ་དེ་སྐབས་འདིར་མཁོ་བ་རེད། འདིའི་སྐབས་བར་དོ་ལོངས་
སྤྱོད་རྫོགས་སྐུ་འགྲུབ་པ་དེ་རེད། སྐབས་འདིར་གྲོལ་མ་ཐུབ་ན་བར་དོའི་འཇིགས་སྐྲག་གི་
སྣང་བ་ཤར་འོང་དུས་འཇིགས་པའི་སྒྲ་བཞི་དང་གཡང་ས་གསུམ་ལ་སོགས་པ་འཇིགས་སྐྲག་
གི་སྣང་བ། རི་ཉིལ་རྒྱ་མཚོ་འཆོལ་དང་ནགས་ཚལ་བསྲེགས། །དུས་མཐའི་རླུང་ཆེན་
ལངས་བ་ལྟ་བུའི་སྒྲ། །འབྲུག་སྟོང་དུས་གཅིག་ལྡིར་བ་ལས་འཇིགས་ཚེ། །ཆོས་ཉིད་རང་
སྒྲར་ཤེས་བར་བྱིན་གྱིས་རློབས།། ཞེས་སྐབས་རེ་འུར་སྒྲ་ལྡིར་སྒྲ་ཆེན་པོ་གོ་རྒྱུ་ཡོད་པ་རི་
ཉིལ་བ་ལྟ་བུའི་སྒྲ། སྐབས་རེ་རྒྱ་མཚོ་རླབས་ཀྱིས་དཀྲུག་པ་དང་ཆུ་ཆེན་པོ་རླབས་འཆོལ་བ་
འདྲ་བའི་སྒྲ། སྐབས་རེ་ནགས་ཚལ་ཆེན་པོ་མེས་ཚིག་པ་འདྲ་བ་ཚག་སྒྲ་ཁོབ་སྒྲ་འུར་སྒྲ་དང་
བཅས་པའི་སྣང་བ་འཆར། སྐབས་རེ་རླུང་ཆེན་པོ་འཚུབ་ནས་རླུང་གི་འུར་སྒྲ་ཤིར་སྒྲ་འདྲ་
བའི་སྣང་བ་འཆར། དེ་ཐམས་ཅད་ད་ལྟའི་སྒྲ་འདི་ལས་བརྒྱ་འགྱུར་སྟོང་འགྱུར་གྱིས་ཆེ་བ།
དཔེར་ན་འབྲུག་སྟོང་དུས་གཅིག་ལ་གྲག་འོང་བ་འདྲ་ཐོས་ནས་དེ་ལ་འཇིགས་སྐྲག་གི་སྣང་
བ་ཤར་འོང་བའི་སྐབས། ཆོས་ཉིད་ཀྱི་རང་སྒྲ་ཞེས་པ། དཔེར་ན་ད་ལྟ་ང་ཚོའི་རྣ་བའི་ནང་
ནས་འུར་རུ་རུ་དང་ཁྲོག་ཁྲོག་ཁྲོག་གི་སྒྲ་གྲག་གིན་གདའ་བ་དེ། སྐབས་དེར་འཇིགས་པའི་
སྒྲ་བཞི་རེད། ཆོས་ཉིད་རང་སྒྲ་ཟེར་དུས་ཆོས་ཉིད་རང་བྱུང་གི་སྒྲ་མ་གཏོགས་རྒྱུ་དང་རྐྱེན་
158



གྲུབ་མཆོག་བླ་མའི་ཞལ་ལུང་།
གྱིས་བསྐྱེད་པའི་སྒྲ་མིན། རང་བྱུང་གི་སྒྲ་དེ་ངོ་ཤེས་པར་བྱིན་གྱིས་རློབས་ཟེར། ཁ་དོག་ལྔ་
ལྡན་འོད་ཟེར་འཁྲུགས་ཤིང་འབར། །བོད་དང་ཐིག་ལེ་ཐིག་ཕྲན་ལྟ་བུ་ལས། །འཇིགས་བའི་
ཁྲོ་ཚོགས་རྒྱོབ་སོད་སྒྲོག་ཚེ། །རང་སྣང་ལྷ་རུ་ཤེས་བར་བྱིན་གྱིས་རློབས།། ཞེས་རྙིང་མའི་
ཞི་ཁྲོ་སོགས་ཀྱི་སྐབས་དམ་པ་རིགས་བརྒྱའི་སྣང་བ་འཆར། དེའང་དང་པོ་ཞི་བའི་སྣང་བ་
འཆར། ཞི་བའི་སྣང་བ་འཆར་འོང་དུས་དང་པོ་འོད་དཀར་པོ་མིག་གིས་མི་བཟོད་པ་ཞིག་
འཆར། འོད་དཀར་པོ་དེ་དང་མཉམ་དུ་འོད་ནོག་ནོག་དེ་བས་ཞན་པ་ཞིག་ཀྱང་འཆར། འོད་
གསལ་བ་དེ་ལ་འཇིགས་ཤིང་སྐྲག །འོད་ཞན་པ་དེ་ལ་ཞེན་ཅིང་ཆགས། དེ་ལ་དགའ་སྣང་
འཆར་བ་ཐོས་གྲོལ་ནང་ནས་ཀྱང་བཤད་ཡོད། འོད་གསལ་བ་ལ་དགའ་སྣང་དང་དད་མོས་
བྱས་ན་དེའི་ནང་ནས་རྡོ་རྗེ་སེམས་དཔའི་སྐུ་ཤར་ནས་འོང་། འོད་ཞན་པ་ལ་ཞེན་སོང་ན་ཡང་
ཁམས་གསུམ་འཁོར་བ་རིགས་དྲུག་གི་གནས་ལ་འཁྱམ་འགྲོ་བ་རེད། དེ་འདྲ་འོད་དེ་རེ་རེ་
བཞིན་དུ་འདོད་ཆགས་ཞེ་སྡང་གཏི་མུག་ང་རྒྱལ་ཕྲག་དོག་སྟེ། འདོད་ཆགས་ཀྱི་འོད་དམར་
པོ། ཞེ་སྡང་གི་འོད་མཐིང་ཁ། གཏི་མུག་གི་འོད་དཀར་པོ། ཕྲག་དོག་གི་འོད་ལྗང་ཁུ་ལ་
སོགས་པ་འཆར་འོང་བ་དེ་རྣམས་ཆོས་དབྱིངས་ཡེ་ཤེས། མེ་ལོང་ཡེ་ཤེས། མཉམ་ཉིད་ཡེ་
ཤེས། སོར་རྟོག་ཡེ་ཤེས་ཀྱི་འོད་ཡིན། དེའི་ནང་ནས་རྒྱལ་བ་རིགས་ལྔ་རེ་རེ་བཞིན་དུ་འཆར་
འོང་། དེའི་སྐབས་ནས་གྲོལ་མ་ཐུབ་ན་རྗེས་མ་ཁྲོ་བོའི་སྣང་བ་འཆར་འོང་། ཁྲོ་བོའི་སྣང་བ་
ལ་དབང་ཕྱུག་ཉེར་བརྒྱད་སོགས་གཅན་གཟན་ལ་སོགས་པ་སྲོག་ཆགས་མགོ་ཅན་རྣམ་པ་
སྣ་ཚོགས་པའི་སྣང་བ་འཆར་འོང་བ་དེ་ལ་སྐྲག་སྣང་དང་འཇིགས་སྣང་འཆར་བ་འོང་། ཞི་ཁྲོ་
དམ་པ་རིགས་བརྒྱའི་སྣང་བ་དེ་དག་ཀྱང་། འོད་ཟེར་ཐིག་ལེ་ཐིག་ཕྲན་ལྟ་བུ་དེ་དག་གི་ནང་
ནས་ཚུར་དོན་འོང་བའི་སྣང་བ་འཆར། དེ་ལ་འཇིགས་སྐྲག་ཤར་ནས་འབྲོས་གབ་ཀྱི་སྣང་བ་
བྱུང་ན། དེ་དུས་རང་སྣང་དུ་ངོ་ཤེས་པར་བྱིན་གྱིས་རློབས་ཟེར། ད་ལྟ་ང་ཚོས་ཞི་ཁྲོ་འདོན་
དུས་ཞི་བ་བཞི་བཅུ་རྩ་གཉིས་སྙིང་གི་ནང་དང༌། ཁྲག་འཐུང་ལྔ་བཅུ་རྩ་བརྒྱད་ཀླད་པའི་
ནང་ནས་མདུན་གྱི་ནམ་མཁའ་ལ་འཆར་བ། ཆོས་སྤྱོད་བག་ཆགས་རང་གྲོལ་སོགས་ཀྱི་ནང་
1་



ཕྱག་ཆེན་སྔོན་འགྲོའི་ཁྲིད་ཡིག
དུ་གདའ་བ་དེ་འདྲ་འཆར་འོང་དུས། རང་གི་སྣང་བ་ལ་ལྷ་དེ་དང་དེ་ཤར་གདའ་བསམ་རྒྱུ་
དང༌། རིག་སྣང་གི་ལྷ་ཡིན་བསམ་ནས་དེ་ལ་མོས་པ་དང་དང་བ་མ་གཏོགས་འཇིགས་སྐྲག་
གི་སྣང་བ་མི་སྐྱེ་བར་བྱིན་གྱིས་རློབས་ཟེར། འདོད་ཆགས་ཞེ་སྡང་གཏི་མུག་ལས་གྱུར་བའི། །
དཀར་དང་དམར་དང་ནག་བོའི་གཅོང་གཡང་ལ། །རང་ཉིད་ལྷུང་སྙམ་རབ་ཏུ་འཇིགས་ཁའི་
ཚེ། །རང་སྣང་དག་ཏུ་ཤེས་བར་བྱིན་གྱིས་རློབས། ཞེས་འཇིགས་པའི་སྒྲ་བཞི་དང་གཡང་ས་
གསུམ་ཟེར་རྒྱུའི་གཡང་ས་གསུམ་ནི། འདོད་ཆགས་ཞེ་སྡང་གཏི་མུག་གི་སྣང་བ་སྟེ་འདོད་
ཆགས་ཀྱི་གཡང་ས་དམར་པོ། ཞེ་སྡང་གི་གཡང་ས་དཀར་པོ། གཏི་མུག་གི་གཡང་ས་ནག་
པོ་འཆར་བ་རེད། གཡང་ས་ཟེར་དུས་མཐའ་ཁ་སོགས་ལྷུང་འགྲོ་ས་དེ་འདྲ་ལ་ཟེར་བ་རེད།
དེ་འདྲའི་སྣང་བ་དེ་དག་རང་གི་སྣང་བ་ལ་ཤར་འོང་བ་མ་གཏོགས་མངོན་པར་གྲུབ་པ་མིན་
པར་ངོ་ཤེས་པར་བྱིན་གྱིས་རློབས་ཟེར། འདི་འདྲའི་སྣང་བ་དེ་ཆུང་དུས་ཨ་ཉོག་གི་སྐབས་རྨི་
ལམ་དུ་ག་ཤེད་ལ་ལྷུང་སོང་བ་འདྲ། ག་ཤེད་ལ་བརྒྱབ་སོང་བ་འདྲ་བའི་སྣང་བ་འཆར་ཞིང་།
དོན་ལ་འདིར་བརྒྱབ་ཐལ་བསམ་པ་ཅི་ཡང་མེད་པར་ནམ་མཁར་གཡེང་བསྡད་པ་འདྲ་འོང་
བ་དེ་འདྲ་བར་འཆར་འོང་གསུངས། གཡང་ས་གསུམ་པོའི་སྣང་བ་ཤར་འོང་དུས། དེ་ཉིད་
རང་གི་འདོད་ཆགས་ཞེ་སྡང་གཏི་མུག་གི་སྣང་བ་ཡིན་པ་ཤེས་པར་བྱིན་གྱིས་རློབས་ཤིག་
ཟེར། ལས་ཀྱིས་དེ་འདྲ་མྱོང་མྱོང་བའི་མཐའ་ནས་ལུས་ལེན་པར་ཕྱོགས་པ་ན། གང་དུ་སྐྱེ་
བའི་ལུས་ཀྱི་གཟུགས་གྲུབ་ཅིང་། །དཀར་དམར་སེར་དང་རྫོབ་ནག་ཁོའི་འོད། །ལྟ་མི་དུད་
འགྲོ་ཡི་དྭགས་དམྱལ་བ་ཡི། །ལམ་ལྔ་རིམ་བཞིན་ཤེས་བར་བྱིན་གྱིས་རློབས།། ཞེས་གང་དུ་
སྐྱེ་འགྲོ་ཡི་ཡོད་ན་ཕྱེད་དང་བཞིའི་ཕྱི་མ་ཕན་ཆད་ནས་ལུས་དེའི་སྣང་བ་འཆར་བ་རེད། དེ་
ལ་དཀར་པོ་ཤར་ན་ལྷ་ཡུལ་ལ་སྐྱེ། དམར་པོ་ཤར་ན་མི་ཡུལ་ལ་སྐྱེ། སེར་པོ་ནས་དུད་འགྲོ་
ལ་སྐྱེ། སྔོན་པོ་ནས་ཡི་དྭགས་ལ་སྐྱེ། ནག་པོ་ནས་དམྱལ་བ་ལ་སྐྱེ་འགྲོ་བས་དེའི་རྟགས་
སུ་འོད་ལམ་དེ་འདྲ་མིག་ལམ་ལ་ཚུར་ཤར་འོང་དུས་དེ་ན་སྐྱེ་འགྲོ་ཡི་འདུག་བསམ། ལམ་ལྔ་
པོ་རིམ་པ་བཞིན་དུ་ངོ་ཤེས་པར་བྱིན་གྱིས་རློབས་ཤིག་ཟེར། གཞལ་མེད་ཁང་དུ་ལྷ་ཁུ་འདོད་
16{)



གྲུབ་མཆོག་བླ་མའི་ཞལ་ལུང་།
སྤྱོད་དང་། །ངང་པ་ཁྱུ་མཆོག་རྟ་ཡིག་བརྒྱན་བའི་མཚོ། །ཁང་བཟང་བ་མའི་འདུ་འཕྲོད་
མཐོང་གྱུར་ན། །ཆགས་སྡང་མིག་སེར་དག་ཁར་བྱིན་གྱིས་རློབས།། ཞེས་སྐབས་རེ་གཞལ་
མེད་ཁང་སྟོང་པའི་སྣང་བ་འཆར། སྐབས་རེ་ལྷ་ཡུལ་གྱི་སྣང་བ་འཆར་ཞིང་དེར་ལྷའི་བུ་དང་
བུ་མོ་རྣམས་ཀྱིས་འདོད་ཡོན་ལ་ལོངས་སྤྱོད་པའི་སྣང་བ་འཆར། སྐབས་རེ་མཚོ་ཆེན་པོའི་
ནང་ལ་ངང་པ་དང་གླང་པོ་ཆེ་དང་རྟ་ཡིས་བརྒྱན་པའི་སྣང་བ་འཆར། སྐབས་རེ་ཁང་བཟང་
གི་སྣང་བ་འཆར། སྐབས་རེ་གང་དུ་ལུས་ལེན་འགྲོ་བ་དེའི་ཕ་མ་གཉིས་འདུ་འཕྲོད་ཀྱི་སྣང་
བ་འཆར་ཞིང་བཟང་པོ་ལ་ཆགས། ངན་པ་ལ་སྡང་། བར་མ་ལ་ཕྲག་དོག་པའི་སྣང་བ་འཆར་
བ་ན། ཆགས་སྡང་མིག་སེར་དག་པར་བྱིན་གྱིས་རློབས་ཞེས་འཛིན་པ་མི་ཞུགས་པར་བྱིན་
གྱིས་རློབས་ཤིག་པའོ།། རླུང་དམར་ཆར་སྤྲིན་ཚ་གྲང་གིས་བདག་བས། །ཐུག་བ་གྲོག་ཁོ་
སྡོང་དུམ་ལ་སོགས་རྩར། །བས་ཕྱིར་འཇུག་བའི་སྣང་བ་བྱུང་གྱུར་ན། །སྐྱེ་གནས་ངན་ཁར་
ཤེས་ཁར་བྱིན་གྱིས་རློབས།། ཞེས་རླུང་དང་ཆར་པ་སོགས་ཀྱིས་དེད་ནས་འཁྱགས་ཆེས་པ་
སོགས་ཀྱི་སྣང་བ་འཆར་བའི་སྐབས། ཕུག་པ་ཞེས་པ་བྲག་ཕུག་སོགས་དང་གྲོག་པོ་ཟེར་བ་
གད་པ་བུག་རལ་རེད་བསྡད་པ་འདྲ། ཤིང་སྡོང་རྒན་ལ་སོགས་པའི་སྣང་བ་འཆར་ཞིང་། དེ་
དག་གི་ནང་དང་དྲུང་དུ་གབ་ཅིང་གཞའ་བ་སོགས་ཀྱི་སྣང་བ་འཆར་སྐབས། དེ་དག་ཐམས་
ཅད་སྐྱེ་གནས་ངན་པ་ངན་སོང་གསུམ་དུ་སྐྱེ་འགྲོ་བའི་རྟགས་ཡིན་པས་དེ་ངོ་ཤེས་ནས་སྐྱེ་
གནས་ངན་པ་དེ་དག་ལ་སྐྱབས་མི་ཞུ་ཞིང་ཞེན་ཆགས་མེད་པར་བྱིན་གྱིས་རློབས་ཤིག །ཟློག་
གཅོད་མེ་དང་ལྕགས་ཀྱི་ཁང་བཟང་མཐོང་། །དགའ་བའི་ཡིད་ཀྱིས་གནས་དེར་འཇུག་
སེམས་ན། །རང་ངོ་ཤེས་ཤིང་འཇིགས་པ་མེད་པ་ཡིས། །གནས་ངན་དེ་ལབ་ལྡོག་པར་བྱིན་
གྱིས་རློབས།། ཞེས་ཡང་སྐབས་རེ་སྲོག་གཅོད་ཀྱི་གཤེད་མ་དང་། སྐབས་རེ་མེ་དཔུང་འབར་
བ། སྐབས་རེ་ལྕགས་ལས་གྲུབ་པའི་ཁང་བཟང་སོགས་མཐོང་ཞིང་། དེ་ལ་དགའ་སྣང་དང་
སྤྲོ་སྣང་ཤར་ནས་ལས་ཀྱི་དབང་གིས་སྐད་ཅིག་གིས་དེ་ན་རྒྱུག་དགོས་པའི་སྣང་བ་ཤར་ན།
དེ་ནི་ངེས་པར་དུ་དམྱལ་བ་ལ་སྐྱེ་བའི་རྟགས་ཡིན་པས་དེ་རང་ངོ་ཤེས་ཤིང་གནས་ངན་དེ་
} 6 1



ཕྱག་ཆེན་སྔོན་འགྲོའི་ཁྲིད་ཡིག
ལས་ཟློག་པར་བྱིན་གྱིས་རློབས་ཟེར། མངལ་དང་སྒོང་སྐྱེས་མིག་ཆེར་ཕྲག་དོག་དང་། །དྲོད་
གཤེར་ལས་སྐྱེས་དྲི་དང་རོ་ལ་ཆགས། །བརྫུས་སྐྱེས་གནས་ལ་ཆགས་པ་སྐྱེས་བའི་ཚེ། །
ཆགས་སྡང་ཟེད་བ་མེད་པར་བྱིན་གྱིས་རློབས།། ཞེས་སྐྱེ་གནས་བཞི་ལས་མངལ་སྐྱེས་ལ་
མིག་སེར་དང་སྒོང་སྐྱེས་ལ་ཕྲག་དོག །དྲོད་གཤེར་ལས་སྐྱེས་པ་ལ་དྲི་དང་རོ་ལ་ཆགས་པའི་
སྣང་བ་འཆར་བ་དང་། རྫུས་སྐྱེས་གནས་ལ་ཆགས་པ་སྐྱེ་འོང་བའི་དུས། དེ་དག་ལ་ཆགས་
སྡང་དང་སྲེད་པ་མེད་པར་བྱིན་གྱིས་རློབས་ཟེར། བ་མ་ལ་སོགས་སྐྱེ་གནས་མཐོང་བའི་ཚེ། །
ཆགས་སྡང་མེད་ཅིང་་མར་ཤེས་བ་དང་། །གནས་ལུགས་རང་ངོ་ཤེས་བའི་དྲན་བ་ཡིས། །
ཞེན་མེད་མངལ་སྒོ་ཁེགས་བར་བྱིན་གྱིས་རློབས།། ཞེས་ཕ་མའི་འདུ་འཕྲོད་ལ་སོགས་པ་
མཐོང་ན་དྲི་ཟ་ཉེ་བར་ལེན་པའི་རྣམ་ཤེས་དེ་དེ་ན་ཞུགས་འགྲོ་ཆེས་བྱེད་པ་རེད། དེ་འདྲ་
རེད་འོང་ན་དེ་ལ་ཡང་ཆགས་སྡང་གི་རྣམ་རྟོག་མེད་ཅིང་ཆགས་སྡང་གི་རྟོག་པ་དེ་རང་སར་
དག་ནས་མངལ་སྒོ་འགག་ཐུབ་པར་དྲན་པས་ཟིན་པར་བྱིན་གྱིས་རློབས་ཟེར། གལ་ཏེ་མ་
ཁེགས་སྐྱེ་བ་ལེན་བན། །བདེ་བ་ཅན་དང་དགའ་ལྡན་མངོན་དགའ་འམ། །འཁོར་ལོས་ཟུར་
རྒྱལ་བྲམ་ཟེའི་རིགས་དག་ཏུ། །བསམ་བཞིན་སྐྱེ་བ་ལེན་ཁར་བྱིན་གྱིས་རློབས།། ཞེས་གལ་
ཏེ་དེ་འདྲའི་སྦྱངས་པ་མེད་ཅིང་ལས་ཀྱི་རླུང་གིས་དེད་ནས་མངལ་སྒོ་དགག་མ་ཐུབ་ན། བདེ་
བ་ཅན་ནམ་དགའ་ལྡན་ནམ་མངོན་དགའ་འམ། གལ་ཏེ་མི་ལ་སྐྱེས་ན་ཡང་འཁོར་ལོས་སྒྱུར་
བའི་རྒྱལ་པོ་དང་བྲམ་ཟེའི་རིགས་ལ་སོགས་པ་ལ་བསམ་བཞིན་དུ་སྐྱེ་བ་ལེན་པར་བྱིན་གྱིས་
རློབས་ཟེར། དེས་ན་ད་ལྟ་བླ་མའི་སྤྲུལ་སྐུ་འཁྲུངས་དུས་གཟིགས་པ་རྣམ་པ་ལྔ་ཞེས། ཡུལ་
ལ་གཟིགས་པ། རིགས་ལ་གཟིགས་པ། རུས་ལ་གཟིགས་པ། ཡུམ་ལ་གཟིགས་པ། དུས་
ལ་གཟིགས་པ་སོགས་ཀྱི་རང་དབང་ཡོད་པ་དག་མངལ་སྒོ་ཕལ་ཆེ་བ་ལ་མི་ཞུགས་པར་
བསམ་བཞིན་དུ་སྐྱེ་བ་ལེན་དགོས་དུས། ཕ་མའི་རིགས་རྒྱུད་ལ་སོགས་པ་ཁྱད་པར་ཅན་ལ་
ཞུགས་ནས་སྐྱེ་བ་ལེན་ཐུབ་པ་རེད། སྐྱེས་མ་ཐག་ཏུ་སྔོན་གྱི་གནས་དྲན་ཅིང་། །ཐེག་ཆེན་
ཆོས་ལ་སྐྱོད་བའི་སྐལ་བར་ལྡན། །བརྩེ་བས་གཞན་དོན་འབའ་ཞིག་སེམས་བསྐྱེད་ཅིང་། །
162



གྲུབ་མཆོག་བླ་མའི་ཞལ་ལུང་།
བརྩོན་བས་བྱང་ཆུབ་མྱུར་དུ་འགྲུབ་བར་ཤོག །ཅེས་གང་དུ་སྐྱེ་བ་བླངས་ཀྱང་སྐྱེས་མ་ཐག་ཏུ་
སྐྱེ་བ་སྔ་མ་གང་ནས་འོང་ཞིང་གང་ནས་འཕོས་པ་སོགས་སྔོན་གྱི་གནས་སྐབས་ཐམས་ཅད་
རྗེས་སུ་དྲན་ཐུབ་པར་བྱིན་གྱིས་རློབས་ཟེར། དེའི་སྟོབས་ཀྱིས་ཐེག་པ་ཆེན་པོའི་ཆོས་ལ་སྤྱོད་
པའི་སྐལ་པ་དང་ལྡན་པ་སྟེ། ད་ལྟ་དགེ་བའི་བཤེས་གཉེན་བསྟེན་ཅིང་ཐེག་པ་ཆེན་པོའི་ཆོས་
ཐོབ་ལ་དམ་ཚིག་ལ་སོགས་པ་མ་ཉམས་ན། སྐྱེ་བ་གཞུག་མ་ལ་ཡང་སྔོན་གྱི་སྦྱངས་འཕྲོ་དང་
བག་ཆགས་ཀྱི་ལས་འཕྲོ་རིམ་པར་མཐུད་དེ་ཉམས་ལེན་བྱས་ན་ལམ་ས་ཆོད་ཆེ་བ་དང་ལམ་
རྟགས་ཀྱི་ཡོན་ཏན་རྫོགས་སླ་བར་གསུངས་པ་བཞིན་དུ་འགྱུར་བ་དང་། བརྩེ་བས་གཞན་
དོན་འབའ་ཞིག་གི་སེམས་བསྐྱེད་ཅིང་བརྩོན་པས་བྱང་ཆུབ་མྱུར་དུ་འགྲུབ་པར་ཤོག །ཅེས་
བྱམས་སྙིང་རྗེ་བྱང་ཆུབ་ཀྱི་སེམས་རང་ཤུགས་ཀྱིས་རྒྱུད་ལ་སྐྱེས་ནས། འགྲོ་བ་སེམས་ཅན་
མང་པོའི་དོན་བྱེད་ཐུབ་པའི་བསམ་པ་དང་སྙིང་སྟོབས་དང་འདུན་པ་དང་སྦྱོར་བ་ཐམས་ཅད་
ཡོངས་སུ་རྫོགས་ནས། སེམས་བསྐྱེད་དེ་དང་ལྡན་པའི་བརྩོན་འགྲུས་ཆེན་པོའི་སྒོ་ནས་བྱང་
ཆུབ་མཆོག་གི་གོ་འཕང་མྱུར་དུ་ཐོབ་པར་བྱིན་གྱིས་བརླབ་ཏུ་གསོལ་ཟེར། རྒྱལ་ཁ་ཟས་དང་
བཅས་བའི་བྱིན་རླབས་དང་། །ཆོས་ཉིད་རང་བཞིན་རྣམ་པར་དག་པ་དང་། །བདག་ཀྱང་
བསམ་བ་རྣམ་པར་དག་བའི་མཐུས། །ཇི་ལྟར་སྨོན་པ་དེ་བཞིན་འགྲུབ་བར་ཤོག །ཅེས་དེ་
ལྟར་བདག་གིས་རྩེ་གཅིག་སེམས་ཀྱིས་གསོལ་བ་བཏབ་ནས་སྨོན་པ་འདི་ནི་རྒྱལ་བ་སྲས་
དང་བཅས་པ་ཐམས་ཅད་ཀྱི་ཐུགས་རྗེ་བྱིན་རླབས་ཀྱི་ནུས་སྟོབས་དང༌། ཆོས་ཉིད་རང་
བཞིན་རྣམ་པར་དག་པའི་མཐུ་དང༌། བདག་གི་བསམ་པ་དང་སྦྱོར་བ་རྣམ་པར་དག་པ་
གསུམ་གྱི་མཐུ་དང་རྟེན་འབྲེལ་ལ་བརྟེན་ནས་ཇི་ལྟར་སྨོན་པ་ཐམས་ཅད་ཡིད་བཞིན་དུ་
འགྲུབ་པར་ཤོག་ཅིག་གསུངས། །
མདོར་བསྡུས་ན་འདི་ནི་ཚིག་རྗེས་དོན་དྲན་གྱི་བསམ་བློ་གཏོང་བྱེད་ཙམ་ཞིག་རེད།
འཇིགས་སྐྲག་མྱོང་བའི་སྐབས་སུ་ལས་ཀྱི་དབང་གིས་རང་གི་བླ་མ་དྲན་མི་ཐུབ་ཅིང་བླ་མས་
བསྟན་པའི་གདམས་ངག་ཀྱང་མི་དྲན། རང་གི་ཉམས་ལེན་དང་ཡི་དམ་ཡང་དྲན་མི་ཐུབ།
153



ཕྱག་ཆེན་སྔོན་འགྲོའི་ཁྲིད་ཡིག
ལས་དེ་ཅུང་ཟད་སྲབ་འོང་དུས་སྐད་ཅིག་གིས་གློ་བུར་དུ་ལྷངས་སེ་རང་གི་རྩ་བའི་བླ་མ་དྲན།
དེ་དྲན་འོང་བའི་རྐྱེན་གྱིས་བླ་མའི་གདམས་ངག་དྲན་འོང་ན་རིམ་པས་གྲོལ་བའི་མགོ་ཚུགས་
པ་རེད། བླ་མས་འདྲེན་བླ་མས་འདྲེན་ཟེར་འདུག་རྒྱུ་བླ་མས་འདྲེན་པ་དང་པོ་དེ་འཕོ་བ་
འདེབས་པ་དེ་རེད། བླ་མས་འདྲེན་པ་རྗེས་མ་ད་ལྟ་དེ་ཚོ་ཡིན་གསུངས་པ་རེད། །
མཆན་འགྲེལ་འདི་ནི་གནས་མཆོག་བླ་རྡོ་བྲག་དཀར་ཨོ་རྒྱན་སྒྲུབ་ཕུག་ཏུ་ལམ་ཟབ་ཀྱི་སྒྲུབ་སྡེ་ཐོག་མར་
ཚུགས་སྐབས་ལྗགས་ཁྲིད་གནང་བ་སྒྲར་ཕབ་པ་ལས། ཐོག་མའི་ཕབ་གཤུ་བ་དགེ་འདུན་དར་རྒྱས་དང༌། ཡིག་གཏགས་པ་
ངག་དབང་ཀུན་གྲོལ། དག་སྒྲིག་དང་ཞུས་ཆེན་པ་ནང་ཆེན་བསོད་ནམས་དང་དོན་བརྒྱུད་བསྟན་འཛིན་བཅས་སོ།། །།
གསུང་ཁྲིད་བབཤུས་གསལ་བཤད་ཅུང་།
ངེས་པ་དོན་གྱི་རྡོ་རྗེ་འཆང་དབང་དཔལ་འཁྲུལ་ཞིག་པ་ཆེན་པོ་ནང་ཆེན་སྐྱབས་མགོན་ྋཨ་ལྡེའུ་གྲུབ་རིགས་
ཁྱུ་མཆོག་རིན་པོ་ཆེ་མཆོག་ནི། སྐུ་ཚེ་གང་བོར་བསྟན་དང་འགྲོ་བའི་དོན་ལ་རྩེ་གཅིག་ཏུ་གཞོལ་བར་མཛད་ཅིང༌། ལོ་ཟླ་
ཁོར་མོ་ཡུག་ཏུ་ཕྱག་རྩོལ་དང་ཉམས་ལེན་འཆད་མེད་དུ་གནང་དགོས་པར་བརྟེན། ཕྱོགས་ཀྱི་ཆོས་ཞུ་བ་དོན་གཉེར་ཅན་
རྣམས་ཀྱིས་ཞལ་མཇལ་བྱུང་བའི་སྐབས་དང་བསྟུན་ནས་གསུང་ཁྲིད་གློ་བུར་དུ་ཞུ་དགོས་པ་དང་། རྗེ་རིན་པོ་ཆེ་གང་ཉིད་
ཀྱིས་ཀྱང་གསུང་ཁྲིད་དང་བཀའ་ཆོས་གང་ཞིག་གནང་ནའང་འགྲེལ་པ་སོགས་ལ་དཔེ་གཟིགས་དང་། གོ་སྒྲིག་གི་ལོང་ཁོམ་
མེད་པར་ཞུ་བ་པོ་དེའི་ངོར་ཐད་ཀར་ཤུགས་འབྱུང་དུ་གནང་གིན་ཡོད་ཅིང་། རྡོ་རྗེའི་གསུང་ལ་སྐྱོན་དང་ནོར་འཛོལ་གང་
ཡང་འབྱུང་མི་སྲིད་ཀྱང་། ཕབ་གཤུ་བ་ངེད་ཅག་གིས་མ་རྟོགས་པ་དང་ལོག་པར་རྟོག་པའི་དབང་གིས་ཕབ་སྒྲིག་སོགས་ཀྱི་
སྐབས་གོང་འོག་འཛོལ་བ་དང་སྡེབ་འཁྲུགས་པ་སོགས་ནོངས་པ་ཕྲན་བུ་རེ་བྱུང་ཡོད་ངེས་ཡིན་པས་གཟུར་གནས་ཆོས་ཀྱི་
སྤྱན་ལྡན་ཡོངས་ལ་སྙིང་ནས་བཟོད་གསོལ་ཞུ་བ་ལགས།
164



སྐྱབས་མཆོག་བླ་མ་རིན་པོ་ཆེ་གང་ཉིད་ལྷོ་བྲག་མཁར་ཆུའི་རོ་སྙོམ་ཕུག་ཏུ་ཕྱག་རྒྱ་ཆེན་པོའི་ཀློང་དུ་མཉམ་པར་བཞག་པ།



#8_
0
0
ཕྱ
དོན་བརྒྱུད་དཔལ་ལྡན་འབྲུག་པའི་ཕྱག་ཆེན་སྔོན་འགྲོའི་ཚོགས་ཞིང་།
ང་དཔལ་ལྔ



་་་
རྡོར་སེམས་ཡབ་ཡུམ།



e©2
བླ་མའི་རྣལ་འབྱོར་སྐབས་ཀྱི་རྡོ་རྗེ་རྣལ་འབྱོར་མའི་བསྐྱེད་རིམ་ཞལ་ཐང་།
།



འབྲས་
ons
༄༅།།དོན་བརྒྱུད་དཔལ་ལྡན་འབྲུག་པ
སྣང་སྲིད་རང་གྲོལ་སྒྱུ་མ་རྨི་ལམ་བཞིན། །
བདེ་བ་ཆེན་པོ་རྒྱུན་ཆད་མེད་པའི་ངང་། །
ཡིད་ལ་བྱར་མེད་སྟོང་གསལ་ནམ་མཁའི་ཀློང་། །
གནས་ལུགས་ཕྱག་རྒྱ་ཆེན་པོའི་བཀྲ་ཤིས་ཤོག ། །
མ་རྩའི་གྲོན་དངུལ། སྒོར།15
